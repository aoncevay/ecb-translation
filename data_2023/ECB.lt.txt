2023 m. ECB paspartino pažangą kovojant su infliacija euro zonoje. Metų pradžioje bendroji infliacija vis dar buvo beveik rekordinių aukštumų. Dėl neigiamo, nors ir mažėjančio, ankstesnių pasiūlos ir paklausos sukrėtimų poveikio toliau kilo kainos. Tačiau du svarbūs pokyčiai sudarė sąlygas infliacijai per metus staigiai sumažėti.
Pirma, pradėjo silpnėti ankstesnių sukrėtimų poveikis. Reikšmingai nukrito dėl nepateisinamo Rusijos karo prieš Ukrainą anksčiau staiga pakilusios energijos kainos, be to, dar labiau sumažėjo pasauliniai tiekimo trikdžiai. 2023 m. pusę infliacijos sumažėjimo lėmė būtent kritusios energijos kainos. Antra, ECB toliau griežtino pinigų politiką, o tai padėjo dar labiau sumažinti infliaciją slopinant paklausą. Iš viso nuo sausio iki rugsėjo mėn. palūkanų normas padidinome 200 bazinių punktų.
Atsižvelgdami į labai neapibrėžtą aplinką, sprendimus dėl palūkanų normų ir toliau priėmėme vadovaudamiesi gaunamaisiais duomenimis. Siekdami tiksliai įvertinti, kiek reikia didinti palūkanų normas, nustatėme tris kriterijus: infliacijos prognozė, bazinės infliacijos raida ir pinigų politikos poveikio perdavimo stiprumas. Matėme, kad iki rugsėjo mėn. infliacijos prognozės gerėja, o pinigų politika buvo stipriai perduodama. Tačiau bazinė infliacija vis dar buvo padidėjusi, didelis buvo ir vidaus kainų spaudimas.
Atsižvelgdami į tai, nusprendėme, kad ECB pagrindinės palūkanų normos pasiekė lygį, kuris, jei bus išlaikytas pakankamai ilgai, labai padės laiku sugrąžinti infliaciją į mūsų siekiamą lygį. Kartu įsipareigojome šio lygio palūkanų normas išlaikyti tol, kol tai bus reikalinga, toliau vadovaudamiesi gaunamaisiais duomenimis pagal tuos pačius kriterijus, kad nustatytume tinkamą ribojimo lygį ir trukmę.
Be to, padarėme pažangą Eurosistemos balanso normalizavimo srityje, siekdami užtikrinti, kad jis ir toliau atitiktų mūsų bendrą poziciją. 2023 m. jis sumažėjo daugiau kaip 1 trln. eurų. Šį sumažėjimą daugiausia lėmė suėjęs pagal mūsų tikslines ilgesnės trukmės refinansavimo operacijas pasiskolintų lėšų grąžinimo terminas ir jų grąžinimas anksčiau termino. Per tuos metus taip pat baigėme vykdyti reinvestavimą pagal mūsų turto pirkimo programą. O gruodžio mėn. paskelbėme, kad pamažu nutraukiamas reinvestavimas pagal specialiąją pandeminę pirkimo programą.
Didindami pažangą kovoje su infliacija, kartu siekėme geriau įvertinti su mūsų uždaviniais susijusią klimato riziką. Kovo mėn. paskelbėme pirmąją su klimatu susijusios finansinės informacijos apie Eurosistemos turimus bendrovių sektoriaus portfelius ataskaitą. Mūsų vykdomo įmonių turto reinvestavimo taršos anglies dioksidu intensyvumo rodiklis per 12 mėnesių nuo 2022 m. spalio mėn., kai pradėjome reinvestavimą kreipti į geresnių klimato srities veiklos rezultatų pasiekusius emitentus, sumažėjo maždaug dviem trečdaliais.
2023 m. padarėme didelę pažangą dar vienoje mūsų darbui itin svarbioje – mokėjimų – srityje. Kovo mėn. pradėjo veikti mūsų nauja didmeninių mokėjimų sistema T2. T2 – nauja realaus laiko atskirųjų atsiskaitymų sistema, pakeitusi nuo 2007 m. veikusią sistemą TARGET2. Ji didina Europos finansų rinkų suderinimą bei efektyvumą ir supaprastina centrinių bankų piniginio likvidumo valdymą.
Taip pat pradėjome skaitmeninio euro projekto parengiamąjį etapą. Šis etapas, prasidėjęs lapkričio mėn. po rezultatyvaus dvejus metus trukusio tiriamojo etapo, padės pagrindus galimam skaitmeninio euro išleidimui. Skaitmeninis euras papildytų grynuosius pinigus, o ne juos pakeistų. Grynieji pinigai tebėra dažniausiai euro zonos gyventojų naudojama mokėjimo priemonė – didžiajai jų daliai yra svarbu turėti galimybę atsiskaityti grynaisiais pinigais.
Tai viena iš priežasčių, kodėl ECB rengia naują eurų banknotų – labiausiai apčiuopiamo ir matomo Europos vienybės simbolio – seriją. Remdamasi dviejų 2023 m. vasarą atliktų viešų apklausų rezultatais, Valdančioji taryba pasirinko dvi galimas šios naujos serijos temas – „Europos kultūra“ bei „Upės ir paukščiai“. Kalbant apie ateitį, pažymėtina, kad Europos gyventojai turės galimybę pareikšti savo nuomonę dėl galutinio galimų dizaino variantų sąrašo, o sprendimą dėl galutinio banknotų dizaino ECB turėtų priimti 2026 m.
Minėdami 25‑ąsias ECB metines, šventėme ir Kroatijos prisijungimą prie euro zonos. Sausio mėn. Kroatijai įsivedus eurą, euro zonos šalių skaičius išaugo iki dvidešimties ir euro zona tapo beveik dvigubai didesnė nei tuo metu, kai buvo įvesta bendroji valiuta. Euro zonos plėtra rodo, kad mūsų pinigų sąjunga tebėra patraukli vis mažiau nuspėjamame pasaulyje. Žmonių palankus euro vertinimas 2023 m. vis dar buvo beveik rekordinio lygio.
Visų šių darbų nebūtų buvę įmanoma atlikti be didelių ir nuoširdžių ECB darbuotojų pastangų įgyvendinant mūsų misiją – palaikyti kainų stabilumą euro zonos gyventojų labui. Man garbė vadovauti jiems ir šiai institucijai.
2023 m. euro zonos nedarbo lygis vidutiniškai sudarė 6,5 %, sumažėjęs nuo 6,6 % (sausio mėn.) iki 6,5 % (kovo mėn.), iš esmės tebebuvo stabilus kitą metų dalį.
Bendroji infliacija euro zonoje, 2022 m. gruodžio mėn. sudariusi 9,2 %, 2023 m. gruodžio mėn. sumažėjo iki 2,9 %. Mažėjo vis daugiau sudedamųjų dalių.
2023 m. ECB dar 200 bazinių punktų pakėlė pagrindines palūkanų normas, o indėlių galimybės palūkanų norma padidėjo iki 4 %. Pinigų politikos sugriežtinimas stipriai persidavė ekonomikai.
Trečiąjį ketvirtį euro zonos bankų bendro 1 lygio nuosavo kapitalo pakankamumo koeficientas buvo 15,6 %. Jis buvo artimas aukščiausiam lygiui nuo Europos bankų priežiūros pradžios ir rodė didesnį bankų portfelių pelningumą bei rizikos mažinimą.
60 % euro zonos piliečių mano, kad galimybė atsiskaityti grynaisiais pinigais yra svarbi. Kartu šiek tiek daugiau nei pusė euro zonos vartotojų pirmenybę teikia atsiskaitymui kortele ar kitais elektroniniais mokėjimo būdais.
ECB paskelbė tris naujus statistinių rodiklių rinkinius apie tvarius finansus, anglies dioksido išmetimą ir fizinę riziką, kurie yra platesnio klimato kaitos veiksmų plano dalis.
2023 m. ECB paminėjo savo 25-ąsias metines su šūkiu „Vienybė yra vertinga“, leidžiančiu ECB pabrėžti bendrosios valiutos sėkmę ir jos naudą Europos žmonėms.
Per 12 mėn. nuo 2022 m. spalio mėn., kai buvo pradėta kryptingai reinvestuoti, reinvesticijų taršos anglies dioksidu intensyvumas sumažėjo daugiau kaip 65 %.
1 Vis dar esant stipriam ECB pinigų politikos griežtinimo poveikiui, infliacija sparčiai mažėja
2023 m. pasaulio ekonomikos rodikliai buvo geresni, nei iš pradžių tikėtasi, ir toliau ekonomika augo nedideliu tempu. Tai daugiausia lėmė besiformuojančios rinkos ekonomikos šalių ir JAV ekonomikos augimas, o daugumą kitų išsivysčiusios ekonomikos šalių labiau veikė griežtos finansavimo sąlygos ir didelis geopolitinis neapibrėžtumas. Nukritus energijos žaliavų kainoms, reikšmingai sumažėjo pasaulinė infliacija, o bendras kainų spaudimas vis dar buvo nemažas. Euras sustiprėjo tiek nominaliojo efektyviojo kurso, tiek JAV dolerio atžvilgiu.
1.1 Pasaulio ekonomikos aktyvumas nuosaikiai didėjo mažėjant bendrajai infliacijai
Griežtinant pinigų politiką ir esant dideliam neapibrėžtumui, pasaulio ekonomikos augimas buvo nuosaikus
Šaltiniai: ECB, ECB ekspertų skaičiavimai ir 2024 m. kovo mėn. ECB ekspertų makroekonominės prognozės.Pastabos: pasaulio, neįskaitant euro zonos, BVP. Prieš pandemiją buvęs 2012–2019 m. vidurkis. 2023 m. vertės nustatytos remiantis turimais duomenimis ir 2024 m. kovo mėn. ECB ekspertų makroekonominėmis prognozėmis.
Pasaulinės prekybos augimo tempas sulėtėjo po pandemijos normalizavusis vartojimo įpročiams
2023 m. pasaulinė prekyba buvo nedidelė, nes importo augimas sulėtėjo iki 1,2, t. y. buvo gerokai mažesnis už ankstesnių metų 5,5 % augimo tempą ir prieš pandemiją buvusį vidurkį – 3,1 %[3]. Šis sulėtėjimas buvo susijęs su trimis pagrindinėmis tendencijomis. Pirma, visiškai panaikinus su pandemija susijusius apribojimus, pasaulinė paklausa persiorientavo nuo prekių prie paslaugų. Antra, padidėjo vidaus paklausos dalis, tenkanti vartojimui, kuris paprastai yra mažiau susijęs su prekyba nei investicijos. Galiausiai, 2023 m. prie pasaulinio aktyvumo daugiau prisidėjo besiformuojančios rinkos ekonomikos šalys, kuriose prekyba mažiau reaguoja į ekonominio aktyvumo pokyčius. Nepaisant to, kad didėjo prekybos kliūtys, o įmonių apklausų rezultatai rodė galimą vertės grandinės perkėlimą, įrodymų, kad bendri prekybos srautai susiskaidė, kol kas nedaug.
2023 m. metinė bendroji infliacija pagal vartotojų kainų indeksą (VKI) sumažėjo visose EBPO valstybėse narėse, išskyrus Turkiją, nukritus energijos kainoms. Gruodžio mėn. ji sumažėjo iki 3,9 % ir visus 2023 m. sudarė 5,3 % (2022 m. – 7,3 %) (žr. 1.2 pav. a grafiką). Infliacija, neįskaitant maisto produktų ir energijos, taip pat sumažėjo, tik ne tiek daug, rodydama, kad bazinis kainų spaudimas tebėra didelis ir yra plataus masto. Tai buvo ypač aiškiai matyti išsivysčiusios ekonomikos šalyse, kuriose įtemptos darbo rinkos sąlygos darė poveikį sparčiam darbo užmokesčio augimui, o dėl to paslaugų kainų infliacija ilgiau buvo aukštesnio lygio (žr. 1.2 pav. b grafiką).
Šaltiniai: nacionaliniai šaltiniai iš Haver Analytics, EBPO ir ECB ekspertų skaičiavimai.Pastabos: EZ – euro zona. Į infliacijos EBPO šalyse rodiklius neįskaityti Turkijos duomenys. Šie rodikliai apskaičiuoti remiantis nacionaliniais VKI ir privačiojo galutinio vartojimo išlaidų metiniais svoriais, išreikštais pagal perkamosios galios paritetą. Grynoji infliacija, neįskaitant energijos ir maisto produktų. Naujausi duomenys – 2023 m. gruodžio mėn.
Mažai paklausai nusvėrus pasiūlos apribojimų poveikį, sumažėjo energijos žaliavų kainos
Euras sustiprėjo tiek nominaliojo efektyviojo kurso, tiek JAV dolerio atžvilgiu
Pagrindinės rizikos pasaulio ekonomikos augimo perspektyvoms 2023 m. pabaigoje buvo tai, kad toliau didės geopolitinė įtampa, Kinijos ekonomikos augimas sulėtės labiau, o infliacinis spaudimas truks ilgiau, dėl to reikėtų griežtesnės, nei manyta, pinigų politikos. Pasitvirtinus šioms rizikoms, pasaulio ekonomikos aktyvumas sumažėtų. Be to, pasaulinės žaliavų rinkos vis dar yra labai jautrios tiekimo rizikai, o tai savo ruožtu gali didinti infliaciją ir slopinti pasaulinį augimą ateinančiais metais.
Euro zonos ekonomikos augimas susilpnėjo, nes didesnės palūkanų normos turėjo vis platesnį poveikį
Šaltiniai: Eurostatas ir ECB skaičiavimai.Pastabos: mažmeninė prekyba pateikiama realiąja verte. Naujausi duomenys – 2023 m. gruodžio mėn. (paslaugų sektorius) ir 2024 m. sausio mėn. (kiti duomenys).
2023 m. investicijos į statybą iš esmės toliau mažėjo. Pagrindinė priežastis – sumažėjusios investicijos į gyvenamosios paskirties statybą dėl didelių statybos sąnaudų, toliau didėjančių būsto paskolų palūkanų normų ir griežtėjančių bankų skolinimo standartų, dėl kurių namų ūkiams tapo sunkiau gauti finansavimą ir buvo slopinama gyvenamosios paskirties nekilnojamojo turto paklausa. Kitos statybos sritys, pavyzdžiui, civilinė inžinerija, ir toliau buvo atsparesnės, nes jas palaikė investicijos į viešąją infrastruktūrą. 2023 m. pabaigoje investicijos į statybą buvo maždaug 2,1 % didesnės nei prieš pandemiją buvęs lygis, o 2023 m. iš viso sumažėjo 0,6 %.
Šaltiniai: Eurostatas ir ECB skaičiavimai.Pastaba: naujausi duomenys – 2024 m. sausio mėn. (nedarbo lygis) ir 2023 m. ketvirtojo ketvirčio (užimtumas ir dirbtų valandų skaičius).
Euro zonos biudžeto deficito rodiklis sumažėjo vyriausybėms pradėjus atsisakyti diskretinių paramos priemonių
2023 m. euro zonos valdžios sektoriaus deficito rodiklis ir toliau mažėjo, palaikydamas pandemijos įkarštyje atsiradusią tendenciją (žr. 1.6 pav.)[5]. Tai, kad vyko laipsniškas fiskalinės politikos griežtinimas, rodo ir fiskalinės politikos pozicija, kuri 2023 m. buvo dar šiek tiek sugriežtinta (jau trečius metus iš eilės)[6]. Kol kas atsisakyta tik šiek tiek daugiau nei trečdalio 2020 m. skatinamosios fiskalinės politikos (žr. 1.6 pav.). Tai reiškia, kad pagal ciklą pakoreguotas biudžeto balansas tebėra gerokai mažesnis nei prieš pandemiją dėl ilgalaikių priemonių, kurių buvo imtasi 2020 m. dėl pandemijos, ir nuo 2022 m. teikiamos su energetika susijusios paramos.
Šaltiniai: 2023 m. gruodžio mėn. Eurosistemos ekspertų makroekonominės prognozės euro zonai ir ECB skaičiavimai.Pastaba: fiskalinės politikos pozicija nuo 2021 m. koreguojama pajamų atžvilgiu, atmetant dotacijas pagal NGEU Ekonomikos gaivinimo ir atsparumo didinimo priemonę, nes šios pajamos neturi makroekonominio griežtinimo poveikio.
Būtų tikslinga toliau griežtinti fiskalinės politikos poziciją
Fiskalinės politikos pozicijos euro zonoje ir savo nuožiūra priimamų priemonių išskaidymas
Šaltiniai: 2023 m. gruodžio mėn. Eurosistemos ekspertų makroekonominės prognozės euro zonai ir ECB skaičiavimai.Pastabos: fiskalinės politikos pozicija nuo 2021 m. koreguojama pajamų atžvilgiu, atmetant dotacijas pagal NGEU Ekonomikos gaivinimo ir atsparumo didinimo priemonę, nes šios pajamos neturi makroekonominio griežtinimo poveikio. „Kitos priemonės“ – daugiausia pandemijos metu patvirtintos ir vėliau panaikintos priemonės.
Paaiškėjo, kad tolesnis fiskalinės politikos pozicijos griežtinimas yra tinkamas veiksmas ir pinigų politikos požiūriu. Energijos krizei iš esmės nuslūgus, vyriausybės turėtų ir toliau mažinti atitinkamas paramos priemones, nes tai būtina siekiant išvengti infliacinio spaudimo kilimo vidutiniu laikotarpiu. Antraip gali prireikti griežtesnės pinigų politikos. Vyriausybės turėtų ne tik atšaukti su pandemija ir energetika susijusias priemones, bet ir daryti pažangą siekdamos tvirtesnių fiskalinių pozicijų, kad viešieji finansai būtų tvarūs.
ES reikalinga tvirta ir patikima ekonominės ir fiskalinės politikos koordinavimo sistema
Tvirta ES ekonominės ir fiskalinės politikos koordinavimo ir priežiūros sistema tebėra būtina. Daug diskutavusi, 2023 m. Europos Sąjungos Taryba susitarė dėl ES ekonomikos valdymo sistemos reformos, atverdama galimybes trišaliam dialogui tarp Europos Komisijos, ES Tarybos ir Europos Parlamento. 2024 m. bus svarbūs pereinant prie šios reformos įgyvendinimo[7].
Vėliau šiais metais svarbiausiu vidaus infliacijos veiksniu tapo darbo sąnaudos
1.5 Didėjant pinigų politikos palūkanų normoms, buvo sparčiai griežtinamos kreditų ir finansavimo sąlygos
Nepaisant pinigų politikos griežtinimo, obligacijų pajamingumas mažėjo, ir tai rodė pasikeitusius metų pabaigoje lūkesčius
Ilgalaikės palūkanų normos ir paskolų įmonėms bei namų ūkiams būstui įsigyti kaina
Šaltiniai: Bloomberg, LSEG ir ECB skaičiavimai.Pastabos: mėnesiniai duomenys. Euro zonos 10 m. vyriausybės obligacijų pajamingumas – pagal BVP pakoreguotas vidurkis. Paskolų kainos rodikliai apskaičiuojami agreguojant trumpalaikių ir ilgalaikių bankų paskolų palūkanų normas pagal naujų sandorių sumų 24 mėn. slankųjį vidurkį. Naujausi duomenys – 2023 m. gruodžio mėn.
Pinigų junginys ir bankų tarpininkavimo veikla rodė pinigų politikos griežtinimą
Griežtinant pinigų politiką, bankų paskolų įmonėms ir namų ūkiams palūkanų normos gerokai padidėjo
2023 m. dėl sugriežtintų kreditavimo sąlygų reikšmingai sulėtėjo bankų skolinimas namų ūkiams ir įmonėms (žr. 1.11 pav.). Grynieji mėnesiniai paskolų srautai pastaruosius tris ketvirčius buvo beveik nuliniai. Metinis bankų paskolų namų ūkiams augimo tempas gruodžio mėn. sumažėjo iki 0,3 %, o tai daugiausia susiję su sulėtėjusiu skolinimu būstui įsigyti, būsto kainoms krintant pirmą kartą nuo 2014 m. Banko paskolų įmonėms metinis augimo tempas taip pat sumažėjo ir gruodžio mėn. sudarė 0,4 %, o bendro išorės finansavimo įmonėms grynieji srautai buvo istoriškai žemo lygio (žr. 1.12 pav.).
P3 ir kredito įmonėms bei namų ūkiams augimas
Šaltiniai: ECB ir Eurostatas.Pastabos: įmonės yra ne finansų bendrovės. PFĮ – pinigų finansų įstaigos. Rodiklyje „Ne PFĮ ir likusio pasaulio paskolos“ ne pinigų finansų įstaigos – kiti finansiniai tarpininkai, pensijų fondai ir draudimo įmonės. „PFĮ paskolos“ ir „Ne PFĮ ir likusio pasaulio paskolos“ pakoreguotos dėl paskolų pardavimo ir pakeitimo vertybiniais popieriais. „Kita“ – skirtumas tarp bendro skaičiaus ir paveiksle pateiktų priemonių, daugiausia – bendrovių tarpusavio paskolos ir prekybos kreditas. Naujausi duomenys – 2023 m. trečiojo ketvirčio. 2023 m. metinis srautas apskaičiuotas kaip keturių ketvirčių – nuo 2022 m. ketvirtojo ketvirčio iki 2023 m. trečiojo ketvirčio – srautų suma.
ECB stengiasi geriau suprasti makroekonomines klimato kaitos pasekmes ir politiką, skirtą jos poveikiui sušvelninti, laikydamasis įsipareigojimų, prisiimtų po 2020–2021 m. pinigų politikos strategijos peržiūros[11]. Šios pastangos yra labai svarbios pagrindiniam ECB įgaliojimui – palaikyti kainų stabilumą. Dėl klimato kaitos sudėtingumo ir nelinijinio bei labai neapibrėžto jos poveikio pobūdžio būtina tobulinti makroekonominę analizę, kad būtų galima apriboti prognozių klaidas ir suprasti struktūrinius ekonomikos pokyčius, nulemtus klimato kaitos.
Didėjantis karščio bangų poveikis maisto produktų kainų kilimui Europoje
Ekstremalūs meteorologiniai reiškiniai paprastai sumažina gamybą trumpuoju laikotarpiu, tačiau bendras ekonominis poveikis neapsiriboja tiesioginiu ir neatidėliotinu poveikiu, kuris kiltų, pavyzdžiui, dėl namų, gamyklų ir mašinų sunaikinimo. Kiti pavyzdžiai – dėl tiekimo grandinės ryšių ar sutrikusios infrastruktūros sutrikusi veikla kituose regionuose ar sektoriuose. Nukentėjusių sektorių pajamų praradimas ir mažesnė gamyba paprastai sumažina kitų sektorių produktų ir paslaugų paklausą. Kitas poveikis – didesnis neapibrėžtumas, dėl kurio namų ūkiai ir įmonės gali iš naujo įvertinti savo požiūrį į avarijų riziką ir sumažinti išlaidas.
Per ilgesnį laikotarpį klimato kaita taip pat gali dar labiau sumažinti gamybos apimties augimą[14]. Pavyzdžiui, dėl sumažėjusio sniego kiekio gali kilti grėsmė daugelio Europos slidinėjimo vietovių gyvybingumui, o kai kurie Viduržemio jūros regionai gali tapti per karšti vasaros turizmui, nors kai kuriems šiauriniams regionams tai gali būti naudinga. Tikėtina, kad dėl aukštesnės vidutinės temperatūros sumažės žemės ūkio ir miškininkystės derlius. Nors pasėlių keitimas ir gali sumažinti kai kuriuos padarinius, sunkiau prognozuojamos temperatūros ir lietaus kritulių tendencijos taip pat gali paveikti žemės ūkio produkciją. Aukštesnės temperatūros, viršijančios 19–22 °C komforto zoną, kurios šiltesnio klimato sąlygomis pasitaikys dažniau, mažins darbuotojų darbo našumą.
Adaptacija, t. y. prisitaikymas prie šiltesnio klimato, galėtų padėti sumažinti makroekonominį poveikį. Tai apima, pavyzdžiui, oro kondicionavimo sistemos įrengimą, siekiant sumažinti įtampos dėl karščio poveikį darbo našumui, arba pasėlių keitimą, skirtą žemės ūkio našumo nuostoliams sumažinti. Tačiau tokios priemonės greičiausiai turės įtakos valstybės biudžetui ir fiskalinio manevravimo galimybei[15]. Draudimas yra dar viena prisitaikymo prie klimato kaitos priemonė, tačiau Europoje jau dabar jaučiamas labai didelis draudimo nuo klimato kaitos apsaugos trūkumas[16].
Norint sumažinti išmetamųjų teršalų kiekį, kad būtų pasiekti Paryžiaus susitarimo tikslai ir išvengta dar katastrofiškesnio visuotinio atšilimo, reikia įgyvendinti plataus masto struktūrinę ekonomikos reformą. Kapitalą ir darbo jėgą reikia perskirstyti įvairiuose sektoriuose ir jų viduje, ir net atskirose įmonėse (pvz., automobilių gamintojai turės gamyklose, kuriose gaminami vidaus degimo varikliais varomi automobiliai, pereiti prie baterijomis varomų elektrinių transporto priemonių gamybos). Tokio perskirstymo sėkmė priklausys nuo veiksmingos pereinamojo laikotarpio politikos įgyvendinimo, rinkų lankstumo, ir ypač nuo ekonomikos gebėjimo finansuoti ir absorbuoti reikalingas dideles kapitalo investicijas, dekarbonizuotų technologijų kūrimo ir kvalifikuotos darbo jėgos, gebančios jas įdiegti.
Analizėje, kurioje teigiama, kad iki šiol taikytos klimato politikos priemonės turi teigiamą ekonominį poveikį, greičiausiai neatsispindi visa situacija[17]. Atlikti modeliais pagrįsti anglies dioksido kainų pokyčių vertinimai rodo, kad jų poveikis gamybos apimčiai ir infliacijai yra nedidelis[18], tačiau įtrauktos priemonės vis dar gerokai atsilieka nuo ES išmetamų teršalų mažinimo tikslo, o platesnį perėjimo poveikį, įskaitant sugriežtinto reguliavimo ir tikslų poveikį, gali būti ne taip lengva kiekybiškai įvertinti.
Perėjimo sparta daro lemiamą įtaką galutiniam ekonominiam poveikiui: vėluojant įgyvendinti pertvarką, vėliau reikės sparčiau ir radikaliau keisti politiką, o tai padidins nepanaudojamo turto ir didesnio struktūrinio nedarbo tikimybę[19]. Be to, įvairios perėjimo politikos priemonės daro skirtingą poveikį produktyvumui[20]. Rinkos politika, pavyzdžiui, anglies dioksido mokesčiai, turi mažesnį poveikį didelį anglies dioksido kiekį išmetančių įmonių produktyvumui nei ne rinkos politika (pvz., tam tikrų produktų ar procesų uždraudimas).
Euro zonos ekonomikos konkurencingumui poveikį turi ir pasauliniai sprendimai dėl pereinamojo laikotarpio politikos. Tai apima didesnes anglies dioksido kainas, taip pat pramonės politiką, pavyzdžiui, neseniai JAV priimtas Infliacijos mažinimo įstatymas. ES apyvartinių taršos leidimų prekybos sistema (ES ATLPS) gali paskatinti „anglies dioksido nutekėjimą“, t. y. ekonominės veiklos ir išmetamųjų teršalų perkėlimą į regionus, kuriuose taikomi švelnesni reikalavimai dėl išmetamųjų teršalų kiekio. Tai galima sumažinti kruopščiai kalibruojant pasienio anglies dioksido korekcinį mechanizmą kartu su esamais anglies dioksido nutekėjimo prevencijos mechanizmais[21].
Vertinant bendrai, klimato kaita ir klimato kaitos švelninimo politika turi poveikį beveik visiems centrinių bankų atliekamos makroekonominės analizės aspektams. Vis dar neatsakyta į pagrindinius klausimus, susijusius, pavyzdžiui, su tuo, kaip turėtų vykti pereinamasis laikotarpis ir jo nulemti struktūriniai ekonomikos pokyčiai, su ekstremalių oro sąlygų makroekonominiu poveikiu ir spartesnės klimato kaitos keliama rizika, taip pat su gamtinio kapitalo ir ekosistemų paslaugų vaidmeniu.
2 intarpas	Vienetinio pelno vaidmuo pastaruoju metu vidaus kainoms darant spaudimą
Šiame intarpe nagrinėjamas vienetinio pelno poveikis 2023 m. vykusiam vidaus kainų spaudimui žvelgiant iš apskaitos perspektyvos.
2023 m. vidaus kainų spaudimas buvo labai didelis, bet per metus šiek tiek sumažėjo sumenkus vienetiniam pelnui
2022 ir 2023 m. pradžioje sparčiai didėjęs vienetinis pelnas paaiškinamas po pandemijos atsiradusiais išskirtiniais ekonominiais pokyčiais
Šaltiniai: Eurostatas ir ECB skaičiavimai.Pastaba: naujausi duomenys – 2023 m. ketvirtojo ketvirčio.
Išskirtiniams veiksniams atslūgus, vienetinis pelnas vėl atitiko ekonominį ciklą ir jam būdingą apsaugos priemonės vaidmenį
Be to, 2023 m. ECB toliau tęsė 2022 m. pradėtą laipsnišką dėl pandemijos įvestų įkaitui taikomų sąlygų švelninimo priemonių panaikinimą, o Graikijos Respublikos kredito reitingas buvo padidintas iki investicinio lygio. Visus 2023 m. Eurosistema, siekdama užtikrinti veiksmingą politikos įgyvendinimą, pabrėžė rizikos valdymą, be kita ko, diversifikuodama savo pripažintus kredito rizikos vertinimo šaltinius. Kadangi pagrindinės palūkanų normos buvo padidintos siekiant sumažinti infliaciją, ECB patyrė nuostolių dėl neigiamų palūkanų pajamų, kuriuos iš dalies kompensavo anksčiau suformuoti finansiniai rezervai. Tikimasi, kad ateityje ECB pinigų politikos pajamos vėl didės, o tai padės palaikyti veiksmų efektyvumą.
2.1 Ribojančio pobūdžio pinigų politika siekiama sugrąžinti infliaciją į tikslinį 2 % lygį
Sausio mėn. infliacija vis dar sudarė 8,6 %, o ekonomika ir toliau buvo atspari, nepaisant didėjančių sunkumų
Euro zonos ekonomikos augimas, nuo 2022 m. vidurio pastebimai sulėtėjęs, 2023 m. pradžioje patyrė sąstingį. Tiesa, ekonomikoje buvo matyti atsparumo požymių, nors buvo susidurta su dideliais sunkumais, kilusiais dėl prislopusio pasaulio ekonomikos aktyvumo, geopolitinio neapibrėžtumo, atsiradusio dėl Rusijos karo prieš Ukrainą, didelės infliacijos ir sugriežtintų finansavimo sąlygų. Dėl sumažėjusių energijos kainų ir dėl didelių maisto produktų kainų sausio mėn. bendroji infliacija smuktelėjo, bet ir toliau buvo didelė – 8,6 %. Tai iš dalies lėmė visoje ekonomikoje paplitęs didelių energijos kainų poveikis, kuris irgi turėjo įtakos maisto produktų kainoms, taip pat tokie vis dar egzistuojantys, nors ir mažėjantys, su pandemija susiję veiksniai kaip tiekimo grandinės sutrikimai ir susikaupusi paklausa. Sparčiau didėjo ir darbo užmokestis.
Vasario mėn. Valdančioji taryba pakėlė palūkanų normas ir pareiškė ketinanti jas didinti toliau
Neramumai JAV bankų sektoriuje padidino neapibrėžtumą Europoje, išryškindami tai, kad priimant sprendimus dėl palūkanų normų reikia remtis duomenimis
Tapo vis aiškiau, kad ribojančio pobūdžio pinigų politika darė reikšmingą poveikį finansavimo sąlygoms euro zonoje
Bendram kainų spaudimui tebesant dideliam, Valdančioji taryba ir toliau didino pinigų politikos palūkanų normas...
Bendroji infliacija gerokai sumažėjo: vasario mėn. buvo 8,5 %, kovo mėn. – 6,9 %, balandžio mėn. – 7,0 %, o gegužės mėn. ji nukrito iki 6,1 %. Vis dėlto, nors buvo tikimasi, kad infliacija toliau mažės ir artės prie tikslinio lygio, daugiausia dėl kartu griežtinamų finansavimo sąlygų, kurios vis labiau slopino paklausą, vis dar buvo manoma, kad kainų spaudimas per ilgai bus pernelyg didelis. Dėl to Valdančioji taryba nusprendė vieną po kito atlikti du palūkanų normų padidinimus po 25 bazinius punktus – atitinkamai gegužės ir birželio mėn.
Kovo mėn. sumažinus reinvesticijų tempą, liepos mėn. reinvesticijos pagal TPP buvo baigtos. Reinvesticijos pagal SPPP turėjo būti vykdomos bent iki 2024 m. pabaigos. Taip pat nuo praėjusio Valdančiosios tarybos posėdžio pinigų politikos klausimais įvykę pokyčiai patvirtino vertinimą, kad per kitus mėnesius infliacija toliau mažės, tačiau dar ilgą laiką viršys tikslinį lygį. Remdamasi tuo, Valdančioji taryba nekeitė politikos krypties ir liepos mėn. padidino palūkanų normas dar 25 baziniais punktais.
Liepos mėn. Valdančioji taryba taip pat nusprendė sumažinti atlyginimą už privalomųjų atsargų laikymą nuo indėlių galimybės palūkanų normos iki 0 %. Šiuo sprendimu buvo siekiama palaikyti pinigų politikos veiksmingumą, išsaugant pinigų politikos pozicijos kontrolę ir kartu užtikrinant visišką sprendimų dėl palūkanų normų poveikio persidavimą pinigų rinkoms. Juo taip pat buvo padidintas politikos veiksmingumas, nes buvo sumažintos bendros palūkanų išlaidos, susijusios su atsargomis, ir kartu užtikrintas toks pat pinigų politikos apribojimo lygis.
Vertinant, kad rugpjūčio mėn. infliacija beveik nesumažėjo, palyginti su liepos mėn. užfiksuotu 5,3 % jos dydžiu, o rugsėjo mėn. ECB ekspertų prognozėse 2023 ir 2024 m. infliacijos perspektyvos buvo padidintos, daugiausia dėl numatomo aukštesnio energijos kainų lygio, Valdančioji taryba rugsėjo mėn. posėdyje padidino ECB pagrindines palūkanų normas dar 25 baziniais punktais. Dėl to bendras padidėjimas per 2023 m. pasiekė 200 bazinių punktų, o indėlių galimybės palūkanų norma padidinta iki 4 % (žr. 2.1 pav.).
...ir nurodė, kad, išlaikant esamą palūkanų normų lygį pakankamai ilgą laiką, tai labai padėtų infliacijai laiku grįžti prie tikslinio lygio
Spalio mėn. baigėsi ilgiausias iš eilės einančių palūkanų normų didinimo laikotarpis euro istorijoje
Baigiantis metams, infliacija toliau mažėjo ir lapkričio mėn. buvo 2,4 %. Tiesa, Valdančioji taryba gruodžio mėn. posėdyje vertino, kad artimiausioje ateityje ji laikinai vėl padidės dėl bazės efektų. Bazinė infliacija toliau mažėjo. Iš Eurosistemos ekspertų makroekonominių prognozių buvo galima spręsti, kad 2024 m. infliacija vėl ims palaipsniui mažėti. Taip pat buvo vertinama, kad vidaus kainų spaudimas tebėra padidėjęs, pirmiausia dėl spartaus vienetinių darbo sąnaudų augimo.
Valdančioji taryba nekeitė palūkanų normų ir nusprendė toliau normalizuoti Eurosistemos balansą
Šiomis aplinkybėmis Valdančioji taryba gruodžio mėn. posėdyje nusprendė nekeisti savo pagrindinių palūkanų normų.
Taip pat gruodžio mėn. Valdančioji taryba nusprendė imtis tolesnių veiksmų normalizuojant Eurosistemos balansą. Ji išreiškė ketinimą reinvestuoti visas pagrindines sumas, gautas iš pagal SPPP įsigytų vertybinių popierių išpirkimo suėjus jų terminui, iki 2024 m. vidurio, o tada imti mažinti turimą portfelį vidutiniškai po 7,5 mlrd. eurų kiekvieną mėnesį ir galiausiai metų pabaigoje reinvesticijas nutraukti.
Eurosistemos balansas palaipsniui mažėjo, užbaigus reinvestavimą pagal TPP ir suėjus TITRO III operacijų terminui
Pradėtas mažinti 2022 m. normalizuojant pinigą politiką, 2023 m. Eurosistemos balansas toliau palaipsniui mažėjo. Jis toliau mažėjo, nes vasario ir birželio mėn. baigėsi atitinkamai visiško ir dalinio reinvestavimo pagal TPP etapai. Pagal SPPP Eurosistema toliau vykdė visišką reinvestavimą visus metus. Iki 2023 m. pabaigos balansas sumažėjo iki 6,9 trln. eurų, daugiausia dėl suėjusio TITRO III operacijų termino, taip pat dėl šių operacijų išankstinių grąžinimų ir iš dalies dėl to, kad pradėtas mažinti TPP portfelis.
2023 m. pabaigoje Eurosistemos balanse esantis su pinigų politika susijęs turtas sudarė 5,1 trln., t. y. 1,2 trln. eurų mažiau, palyginti su 2022 m. pabaiga. Paskolos euro zonos kredito įstaigoms sudarė 6 % (2022 m. pabaigoje – 17 %) viso turto, o pinigų politikos tikslais įsigytas turtas – 68 % (2022 m. pabaigoje – 62 %) viso turto. Kitą balanse esantį finansinį turtą daugiausia sudarė turtas užsienio valiuta, auksas ir ne pinigų politikos portfeliai išreikšti eurais.
Kalbant apie įsipareigojimų dalį, kredito įstaigų laikomos atsargos ir naudojimasis indėlių galimybe sumažėjo iki 3,5 trln. eurų (2022 m. pabaigoje buvo 4,0 trln. eurų) ir 2023 m. pabaigoje sudarė 51 % (2022 m. pabaigoje – 50 %) visų įsipareigojimų. Banknotai apyvartoje iš esmės nepasikeitė ir sudarė 1,6 trln. eurų, arba 23 % (2022 m. – 20 %) visų įsipareigojimų.
2023 m. Eurosistema vykdė savo trumpalaikių palūkanų normų valdymo operacinės sistemos peržiūrą, apie kurią paskelbė 2022 m. gruodžio mėn. Peržiūra baigta 2024 m. kovo mėn.
Šaltinis: ECB.Pastabos: teigiami skaičiai rodo turtą, neigiami – įsipareigojimus. Perteklinio likvidumo linija pateikta kaip teigiamas skaičius, nors ji reiškia toliau išvardytų įsipareigojimų straipsnių – lėšų einamosiose sąskaitose perviršį virš privalomųjų atsargų ir naudojimosi indėlių galimybe – sumą.
2023 m. sausio 1 d. Kroatijoje įvedus eurą ir Hrvatska narodna banka balansą įtraukus į Eurosistemos konsoliduotą balansą, Eurosistemos turtas ir įsipareigojimai padidėjo 45 mlrd. eurų.
TPP ir SPPP portfelių pasiskirstymas pagal turtą bei jurisdikciją
Rinkoje gerai įsisavintas turto pirkimo programų užbaigimas
TPP sudaro keturios turto pirkimo programos: trečioji padengtųjų obligacijų pirkimo programa (POPP3), turtu užtikrintų vertybinių popierių pirkimo programa (TUVPPP), viešojo sektoriaus pirkimo programa (VSPP) ir bendrovių sektoriaus pirkimo programa (BSPP). Reaguojant į pandemiją, 2020 m. pradėta vykdyti SPPP. Visos turto kategorijos, kurios yra tinkamos pagal TPP, taip pat yra tinkamos pagal SPPP; Graikijos Respublikos išleistiems vertybiniams popieriams buvo laikinai netaikomi tinkamumo reikalavimai[25].
2023 m. pabaigoje pagal SPPP turimi vertybiniai popieriai (amortizuota savikaina) sudarė 1,7 trln. eurų. Turimos padengtosios obligacijos sudarė mažiau nei 1 % (6 mlrd. eurų), bendrovių obligacijos – 3 % (46 mlrd. eurų), o viešojo sektoriaus obligacijos – 97 % (1 614 mlrd. eurų)[26] visų pagal SPPP turėtų vertybinių popierių. 2023 m. pabaigoje pagal SPPP turimų viešojo sektoriaus vertybinių popierių vidutinė svertinė trukmė buvo 7,3 metų, su tam tikrais skirtumais tarp jurisdikcijų.
Pagal VSPP, BSPP, POPP3 ir SPPP įsigytas turtas ir toliau buvo skolinamas siekiant palaikyti obligacijų ir atpirkimo sandorių rinkų likvidumą. 2023 m., palyginti su ankstesniais metais, atpirkimo sandorių rinkos sąlygos labai pagerėjo, tai rodė mažesnės skolinimo apimtys.
2023 m. pabaigoje Eurosistemos refinansavimo operacijų likutinė suma buvo 410 mlrd., t. y. 914 mlrd. eurų mažesnė, palyginti su 2022 m. pabaiga. Šį pokytį nulėmė savanoriškas išankstinis pasiskolintų lėšų grąžinimas (312,5 mlrd. eurų) ir pasibaigęs operacijų terminas (612,9 mlrd. eurų) pagal TITRO III seriją. Eurosistemos refinansavimo operacijų vidutinė svertinė trukmė sutrumpėjo nuo maždaug 10,5 mėnesio (2022 m. pabaigoje) iki 5,2 mėnesio (2023 m. pabaigoje).
2022 m. kovo mėn. ECB paskelbė nuoseklų įkaitui dėl pandemijos taikomų priemonių sušvelninimo atšaukimą. Šios priemonės buvo pagrindinis ECB pinigų politikos atsako į pandemiją elementas, palengvinantis sandorio šalims galimybę naudotis Eurosistemos kredito operacijomis ir didinantis tinkamo įkaito apimtį. Pagrindinės švelninimo priemonės buvo laikinas visų turto kategorijų įvertinimo mažesne nei rinkos verte koeficiento sumažinimas 20 % ir kai kurių nacionalinių centrinių bankų įgyvendinamų papildomų kredito reikalavimų sistemų laikinas išplėtimas.
Šis nuoseklus sušvelninimo priemonių atšaukimas pradėtas vykdyti 2022 m. liepos mėn. Antrame etape, kuris įsigaliojo nuo 2023 m. birželio 29 d., laikinas antrinę rinką turinčio ir antrinės rinkos neturinčio turto įvertinimo mažesne nei rinkos verte koeficientų sumažinimas buvo visiškai panaikintas įgyvendinant naują vertės sumažinimo grafiką, taip pažymint, kad grįžtama prie ECB iki pandemijos buvusio kredito operacijų priimtinos rizikos lygio[27].
2023 m. rugsėjo mėn. Graikijos Respublikos kredito reitingas Eurosistemos suderintoje reitingų skalėje buvo padidintas nuo 4 iki 3 kredito kokybės žingsnio (nuo BB+ iki BBB-), todėl visos Graikijos Respublikos centrinės valdžios išleistos skolos priemonės yra investicinio reitingo lygio[30]. Taigi, Graikijos Respublikos centrinės valdžios išleistos skolos priemonės, kurioms anksčiau buvo taikoma į Gaires dėl laikinų įkaitui taikomų priemonių įtraukta išimtis, nuo 2023 m. rugsėjo mėn. yra tinkamos pagal bendrąją įkaito sistemą.
2023 m. antrinę rinką turinčio tinkamo turto nominalioji suma padidėjo 1,2 trln. ir metų pabaigoje sudarė 18,3 trln. eurų (žr. 2.3 pav.). Didžiausia tebebuvo centrinės valdžios vertybinių popierių turto klasė (9,9 trln. eurų). Kitos turto klasės – bendrovių obligacijos (1,9 trln. eurų), padengtosios bankų obligacijos (1,8 trln. eurų) ir neužtikrintosios bankų obligacijos (2 trln. eurų). Regionų valdžios obligacijos (603 mlrd. eurų), turtu užtikrinti vertybiniai popieriai (600 mlrd. eurų) ir kitas antrinę rinką turintis turtas (1,4 trln. eurų) sudarė palyginti nedidelę tinkamo turto dalį.
Šaltinis: ECB.Pastabos: turto vertės yra nominaliosios sumos. Paveiksle pateikiami kiekvieno laikotarpio mėnesio pabaigos duomenų vidurkiai.
Šaltinis: ECB.Įkeisto turto duomenys pateikiami kaip kiekvieno laikotarpio mėnesio pabaigos duomenų vidurkiai, o vertės – po įvertinimo mažesne nei rinkos verte. Negrąžinto kredito atveju naudojami dienos duomenys.
Eurosistema nuolat valdo finansinę riziką, susijusią su jos pinigų politikos operacijų vykdymu. Jos vykdoma rizikos valdymo funkcija siekiama užtikrinti rizikos efektyvumą, t. y. politikos tikslų siekiama taip, kad kiltų mažiausia rizika[31].
Nuostoliai susidarė dėl palūkanų normų jautrumo neatitikimo tarp turto ir įsipareigojimų
Pagrindiniai Eurosistemos rizikos valdymo sistemos pokyčiai, įvykę 2023 m., – tolesnis kredito rizikos vertinimo šaltinių diversifikavimas ir didesnis bendrovių sektoriaus vertybinių popierių pirkimo orientavimas į emitentus, kurių klimato srities rezultatai yra geresni.
2023 m. į Eurosistemos kredito vertinimo sistemą (EKVS) įtraukti papildomi kredito vertinimo šaltiniai. EKVS yra rizikos valdymo sistema, kurią Eurosistema taiko pinigų politikos operacijoms naudojamo turto kredito rizikai mažinti. Joje nustatytos procedūros, taisyklės ir metodai, užtikrinantys, kad būtų nuolat laikomasi griežtų Eurosistemos kredito standartų viso tinkamo turto atžvilgiu. Tai apima įvairių rūšių kredito rizikos vertinimo šaltinių vertinimą, patvirtinimą ir stebėseną.
Graikijos banko vidinė kredito vertinimo sistema buvo patvirtinta kaip kredito rizikos vertinimo šaltinis
2023 m. balandžio mėn. Valdančioji taryba nusprendė patvirtinti Graikijos banko vidinę kredito rizikos vertinimo sistemą, skirtą Graikijos ne finansų sektoriaus juridiniams asmenims vertinti, kaip kredito rizikos vertinimo šaltinį. Dabar šie vertinimai gali būti naudojami nustatant Graikijos ne finansų bendrovių kredito reikalavimų tinkamumą priimti kaip įkaitą Eurosistemos kredito operacijoms užtikrinti ir jų įvertinimą mažesne nei rinkos verte. Graikijos banko vidaus vertinimo sistema yra viena iš devynių nacionalinių centrinių bankų kredito rizikos vertinimo sistemų, kurias šiuo metu pripažįsta Valdančioji taryba.
Scope Ratings GmbH buvo pripažinta nauja išorės kredito reitingų agentūra
Lapkričio mėn., Eurosistemai atlikus išsamų bendrovės pateiktos paraiškos vertinimą remiantis ECAI pripažinimo kriterijais, Valdančioji taryba nusprendė pripažinti Scope Ratings GmbH nauja išorine kredito rizikos vertinimo institucija (ECAI). Vertinimo metu atsižvelgta į kiekybinius ir kokybinius kriterijus, taip pat į visas atitinkamas Europos vertybinių popierių ir rinkų institucijos priežiūrines pastabas. Baigus Scope Ratings integravimo į Eurosistemos IT infrastruktūrą procesą, Scope Ratings suteikti reitingai bus naudojami kartu su jau pripažintų ECAI (DBRS Morningstar, Fitch Ratings, Moody’s ir S&P Global Ratings) reitingais nustatant įkeičiamo turto tinkamumą pinigų politikos operacijoms ir taikytiną įvertinimą mažesne nei rinkos verte.
Turto pirkimų pagal TPP ir SPPP rizikos valdymas
Turto pirkimo finansinė rizika ir toliau buvo valdoma remiantis konkrečiomis rizikos kontrolės sistemomis, pritaikytomis kiekvienai turto klasei
3 intarpasPerteklinio likvidumo raida ir jo poveikis įkaitu neužtikrintos euro rinkos palūkanų normai
Šiame intarpe nagrinėjamas Eurosistemos balanso mažinimo poveikis euro pinigų rinkai. Dėl balanso mažinimo sumažėjęs perteklinis likvidumas nesutrikdė ECB pagrindinių palūkanų normų pokyčių perdavimo įkaitu neužtikrintos pinigų rinkos palūkanų normoms. Tačiau 2023 m. išryškėjo asimetrija, reaguojant į skirtumą tarp euro trumpalaikės palūkanų normos (€STR) ir ECB indėlių galimybės palūkanų normos, kuri mažiau reagavo į perteklinio likvidumo sugrąžinimą negu į ankstesnį likvidumo didinimą. Preliminari analizė rodo, kad šis reiškinys greičiausiai yra laikinas.
Sumažėjęs likvidumas nesumažino skirtumo tarp €STR ir indėlių galimybės palūkanų normos
Remiantis istoriniais duomenimis, labai sumažėjus pertekliniam likvidumui, turėtų sumažėti €STR ir indėlių galimybės palūkanų normos skirtumas. Tačiau pastaruoju metu sumažėjęs perteklinis likvidumas nesumažino šio skirtumo (žr. A pav. b grafiką), kuris didėjo iki 2022 m. antrojo pusmečio, o nuo 2022 m. lapkričio mėn. stabilizavosi ties maždaug –10 bazinių punktų riba. Dėl šio nukrypimo nuo istorinių tendencijų kyla klausimas, ar tai yra laikinas reiškinys, ar struktūrinis pokytis.
Šaltiniai: ECB (rinkos operacijų duomenų bazė), Bloomberg ir Eurosistemos skaičiavimai.Pastabos: a) grafikas: neigiamos indėlių galimybės palūkanų normos laikotarpis baigiasi 2022 m. liepos 26 d., kai liepos 27 d. palūkanų norma pasikeitė nuo –0,50 % iki 0,00 %. b) grafikas: neigiamos indėlių galimybės palūkanų normos laikotarpis (pavaizduotas šiame paveiksle) yra nuo 2019 m. spalio 1 d. iki 2022 m. liepos 26 d. Nulinės indėlių galimybės palūkanų normos laikotarpis yra nuo 2022 m. liepos 27 d. iki rugsėjo 13 d. Teigiamos indėlių galimybės palūkanų normos laikotarpis prasideda 2022 m. rugsėjo 14 d., kai palūkanų norma buvo padidinta nuo 0,00 iki 0,75 %.
2022 m. liepos mėn. panaikinus dviejų pakopų atlyginimo už bankų atsargų perteklių sistemą, atsirado papildomas 1 trln. eurų perteklinis likvidumas, kuriuo buvo galima prekiauti (žr. B pav. a grafiką). Neigiamų palūkanų normų laikotarpiu ir 2019 m. spalio mėn. įvedus dvipakopę atlyginimo už laikomą perteklinį likvidumą sistemą, faktiškai prekybai prieinamas perteklinis likvidumas buvo mažesnis už bendrąjį perteklinio likvidumo rodiklį, nes už dalį Eurosistemoje laikomo perteklinio likvidumo buvo mokamas palankus atlyginimas, t. y. jam nebuvo taikomos neigiamos palūkanų normos. Šis pranašumas buvo panaikintas, kai 2022 m. liepos mėn. baigėsi neigiamų palūkanų normų taikymas. Papildomų lėšų, kuriomis galima prekiauti, išleidimas, be kita ko, paskatino bankų prekybą neužtikrintais vienadieniais indėliais.
Remiantis pinigų rinkos statistikos atskaitomybės duomenų rinkiniu, neužtikrintas skolinimasis padidėjo vidutiniškai nuo 120 mlrd. eurų per dieną (indėlių galimybės neigiamų palūkanų normų laikotarpiu 2021 ir 2022 m.) iki 210 mlrd. eurų (2023 m. pabaigoje) – visuose kitų sandorio šalių sektoriuose (žr. B pav. b grafiką). Taigi, grįžimas prie teigiamų palūkanų normų ir dvipakopės atlygio už laikomą perteklinį likvidumą sistemos panaikinimas lėmė pastebimą neužtikrinto skolinimosi segmento pasiūlos padidėjimą.
Šaltiniai: ECB (rinkos operacijų duomenų bazė, PRSA), Bloomberg ir Eurosistemos skaičiavimai.Pastabos: a) grafikas: neigiamos indėlių galimybės palūkanų normos laikotarpis baigiasi 2022 m. liepos 26 d., kai liepos 27 d. palūkanų norma pasikeitė nuo –0,50 % iki 0,00 %. „Atsargos, kurioms taikoma neigiama indėlių galimybės palūkanų norma“ reiškia perteklinio likvidumo dalį, kuriai netaikomas neigiamas atlyginimas pagal dviejų lygių sistemą. b) grafikas: teigiamos indėlių galimybės palūkanų normos laikotarpis prasideda 2022 m. rugsėjo 14 d., kai palūkanų norma buvo padidinta nuo 0,00 iki 0,75 %. Paveiksle parodyta apyvarta apima visus €STR vienadienius indėlius, ne finansų bendrovių indėlius, indėlius iki pareikalavimo ir kai kurias kitas likutines paskolas, kurių terminas iki vienų metų. PRF – pinigų rinkos fondai. „Kita“ apima investicinius fondus (išskyrus pinigų rinkos fondus), pensijų ir draudimo fondus bei likutinius sektorius.
Apibendrinant pažymėtina, tai, kad skirtumas tarp €STR ir indėlių galimybės palūkanų normos nesumažėjo, gali būti laikinas reiškinys, nes, esant perteklinei pasiūlai, bankai išlaiko rinkos galią derėtis dėl trumpalaikių indėlių kainos, kad padengtų poveikį reguliavimo rodikliams. €STR ir indėlių galimybės palūkanų normos vis dar gali persiskirstyti, nes perteklinio likvidumo lygis toliau mažės, o tai gali pakeisti grynųjų pinigų paklausos ir pasiūlos galios pusiausvyrą.
3 Europos finansų sektorius: atsparus, bet veikiantis neužtikrintomis finansinio stabilumo sąlygomis
2023 m. euro zonos bankai pasirodė esantys atsparūs, ypač įvykus bankų veiklos sutrikimams JAV ir Šveicarijoje. Jiems buvo naudinga keliose srityse padaryta pažanga ir tai, kad nuolat buvo juntamas priežiūros institucijų dalyvavimas. Nepaisant to, finansinio stabilumo aplinka tebebuvo nestabili, nes griežtesnės finansinės sąlygos kėlė sunkumų realiajai ekonomikai ir finansų sektoriui. Nacionalinės valdžios institucijos, siekdamos sustiprinti bankų sektorių, toliau taikė arba griežtino makroprudencinių rezervų reikalavimus. Be to, siekiant padidinti ilgalaikį finansų sistemos atsparumą, toliau buvo tobulinamos bankų, finansinės infrastruktūros ir inovacijų reglamentavimo sistemos.
Finansinio stabilumo aplinka euro zonoje vis dar buvo nestabili
Griežtesnės finansinės sąlygos ir didesnės skolos tvarkymo išlaidos, tenkančios namų ūkiams, įmonėms ir vyriausybėms
Euro zonos valstybėse, ankstesniais metais užsitikrinusiose nedideles kredito palūkanų normas, taip pat galiojant ECB taikomai politikos poveikio perdavimo apsaugos priemonei, 2023 m. plačiu mastu padidėjo finansavimo sąnaudos, jos per metus menkai skyrėsi tarp šalių. Vis dėlto, kadangi vyriausybėms tenka pratęsti besibaigiančio termino skolas didesnėmis palūkanų normomis, jų finansavimo sąnaudos ir toliau yra jautrios pamatinių fiskalinių veiksnių pokyčiams, ypač fiskalinio atotrūkio rizikai, galinčiai sukelti susirūpinimą dėl valstybės skolos tvarumo. Bet kokią nepagrįstą, chaotišką šalių skolinimosi rinkos raidą galima suvaldyti lanksčiomis ECB reinvesticijomis, vykdomomis pagal specialiąją pandeminę pirkimo programą, ir ECB taikoma politikos poveikio perdavimo apsaugos priemone, jei įvykdomos būtinos sąlygos.
Panašiai buvo prieš pandemiją ir per ją, kai įmonių sektorius galėjo naudotis mažomis palūkanų normomis, todėl jo pajamos 2023 m. nemažėjo. Ekonomikos atsivėrimo poveikiui silpnėjant, griežtėjant kreditavimo sąlygoms ir didėjant skolos tvarkymo išlaidoms, didėjo įmonių pažeidžiamumas. Nors apskritai žlugusių įmonių skaičius vis dar nedidelis, per metus jis pradėjo didėti. Dėl tebesitęsiančio euro zonos komercinės paskirties nekilnojamojo turto rinkos nuosmukio nekilnojamojo turto įmonės buvo ypač pažeidžiamos.
Namų ūkių sektoriui 2023 m. teko tvarkytis sumažėjančiais skolos tvarkymo pajėgumais dėl kylančių palūkanų normų ir tebesitęsiančiomis korekcijomis būsto rinkose. Nuo pinigų politikos griežtinimo ciklo pradžios labai padidėjusios skolinimosi išlaidos akivaizdžiai darė neigiamą poveikį būsto paskolų paklausai. Nepaisant to, palankios darbo rinkos sąlygos kartu su būsto pasiūlos apribojimais palaikė sklandų būsto rinkų vėsimą. Tačiau vis dar didelės turto vertės rodo, kad pažeidžiamumas gali pasireikšti, jei kainų korekcijos taptų chaotiškos.
2023 m. euro zonos bankai, fondai ir draudikai ir toliau susidūrė su klimato kaitos keliamais iššūkiais. Turėjo būti atidžiai stebima ir kibernetinė rizika. Dėl klimato kaitos dažnėjančių didelių gaivalinių nelaimių ir didėjančių su jomis susijusių nuostolių taip pat padidėjo draudimo kainos, nes galimybės apsidrausti nuo su klimatu susijusių pavojų yra ribotos[33]. Tai išryškino riziką, kad dėl dažnesnių su klimatu susijusių sukrėtimų gali paaštrėti ne gyvybės draudikų pelningumo problemos ir padidėti vyraujančios draudimo apsaugos spragos (ekonominių nuostolių, kurių nepadengia draudimas, dalis), o tai gali turėti neigiamą poveikį makroekonominei padėčiai ir finansiniam stabilumui.
ECB privalo vertinti nacionalinių institucijų siūlomas makroprudencines kapitalo priemones, skirtas bankams šalyse, dalyvaujančiose Bendrame priežiūros mechanizme. Svarbu tai, kad prireikus ECB turi teisę taikyti griežtesnes kapitalo priemones. ECB, atidžiai stebėdamas nacionalines makroprudencinės politikos pozicijas 2023 m., nenustatė tokio poreikio, nes kelios šalys jau buvo įgyvendinusios naujas makroprudencines priemones arba sugriežtinusios esamas, kad sustiprintų savo bankų sistemų atsparumą susikaupusiam pažeidžiamumui ir lėtesnio augimo rizikai.
Finansų sistemos atsparumo išsaugojimas ir tikslinių makroprudencinės politikos veiksmų skatinimas
Būtina išlaikyti makroprudencinius rezervus, kad būtų išsaugotas bankų atsparumas tuo atveju, jei sąlygos bankų sektoriuje pablogėtų
2023 m. susirūpinimą dėl finansinio stabilumo kėlė didesnės palūkanų normos ir lėtesnio augimo rizika. Vertinant iš makroprudencinės perspektyvos, griežtesnės finansinės sąlygos lėmė tebesitęsiantį finansinio ciklo nuosmukį, tačiau sisteminė rizika nepasitvirtino. Pažymėtina, kad bankų kapitalo pozicijos ir toliau buvo tvirtos, nors kapitalo rezervo lygis įvairiuose bankuose ir šalyse buvo skirtingas, o kredito pasiūlos apribojimai nebuvo susiję su bankų kapitalo reikalavimais. Žvelgiant į ateitį, didesnės skolos tvarkymo išlaidos ir blogėjanti makroekonominė aplinka galėtų apsunkinti ne finansų sektorių skolos tvarkymo pajėgumą ir palaipsniui pabloginti bankų turto kokybę. Tai kartu su mažesne skolinimo apimtimi ir didėjančiomis finansavimo sąnaudomis gali turėti neigiamą poveikį bankų pelningumui ir atsparumui.
Per pandemiją įgyta patirtis rodo, kad turėtų būti sustiprintas naudotinų makroprudencinių rezervų vaidmuo
ESRV ir toliau analizavo galimus sisteminės rizikos šaltinius ir paskelbė rekomendaciją dėl komercinės paskirties nekilnojamojo turto
2023 m. ECB teikė analitinę, statistinę, logistinę ir administracinę pagalbą Europos sisteminės rizikos valdybos (ESRV) sekretoriatui. Pažymėtina, kad ECB kartu pirmininkavo ESRV Priemonių darbo grupei, Analizės darbo grupei ir Testavimo nepalankiausiomis sąlygomis darbo grupei, taip pat ECB ir ESRV Klimato rizikos stebėsenos projekto grupei. Jis taip pat bendrai pirmininkavo teminei darbo grupei dėl didesnės infliacijos ir kylančių palūkanų normų poveikio finansiniam stabilumui, sudarytai iš Analizės darbo grupės ir Makroprudencinės analizės grupės bei Priemonių darbo grupės ir Makroprudencinės politikos grupės.
ECB taip pat padėjo ESRV dirbti su i) makroprudencinėmis priemonėmis kibernetiniam atsparumui užtikrinti[39]; ii) sisteminėmis pasekmėmis ir politikos galimybėmis, susijusiomis su kriptoturtu ir decentralizuotais finansais[40]; iii) pažeidžiamumų, susijusių su nebankiniu finansiniu tarpininkavimu, stebėsena[41]; iv) politikos galimybėmis, skirtomis rizikai bendrovių skolos ir nekilnojamojo turto investicinių fondų srityse įveikti[42]; v) komercinės paskirties nekilnojamojo turto sektoriaus pažeidžiamumais, dėl kurių ESRV paskelbė rekomendaciją[43], ir vi) makroprudencinėmis klimato rizikos valdymo sistemomis[44]. Išsamesnė informacija pateikta ESRV interneto svetainėje ir metinėse ataskaitose.
3.3 Mikroprudencinė veikla kiekvieno banko saugumui ir patikimumui užtikrinti
Dėl pastaraisiais metais padarytos pažangos ir nuolat juntamo priežiūros institucijų dalyvavimo bankai ir toliau buvo atsparūs
Nepaisant SREP rezultatų ir to, kad Europos bankų pelningumas buvo rekordinis, ECB mano, kad negalima nusiraminti. Vis labiau juntamas jo pinigų politikos palūkanų normų poveikis bankų indėlių palūkanų normoms ir didėjančios bankų finansavimo sąnaudos, taip pat prastėjanti turto kokybė nekilnojamojo turto sektoriuje ir kituose palūkanų normoms jautriuose sektoriuose gali kelti pavojų didelio pelno tvarumui. ECB priežiūros veikloje ir toliau daugiausia dėmesio skiriama nuolatiniams rizikos valdymo, valdymo ir vidaus kontrolės trūkumams bei kylančiai rizikai.
2023 m. ECB Bankų priežiūros tarnybos darbas tapo efektyvesnis ir labiau grindžiamas rizika. Remdamasis savo vidiniais veiksmais ir ekspertų grupių rekomendacijomis, ECB įdiegė naują priimtinos rizikos sistemą, suteikiančią priežiūros institucijoms galimybę pritaikyti savo veiksmus ir suteikti jiems pirmenybę pagal konkrečią jų prižiūrimo banko situaciją, o ne taikyti universalų modelį. Taip pat jis įdiegė naują daugiametę SREP vertinimo sistemą, suteikiančią priežiūros institucijoms galimybę geriau kalibruoti analizės intensyvumą ir dažnumą. Be to, ji padėjo plėtoti laiku ir ryžtingesnius eskalavimo procesus, pasitelkiant visą spektrą priežiūros priemonių, įskaitant periodines baudas, pavyzdžiui, klimato ir aplinkos rizikos srityje[45].
2023 m. gruodžio mėn. ECB paskelbė 2024–2026 m. priežiūros prioritetus, daugiausia dėmesio skiriama i) atsparumo tiesioginiams makrofinansiniams ir geopolitiniams sukrėtimams didinimui, ii) spartesniam ir veiksmingesniam vidaus valdymo ir klimato bei aplinkos rizikos valdymo trūkumų šalinimui ir iii) tolesniam skaitmeninės transformacijos vykdymui ir patikimų operacinio atsparumo sistemų kūrimui.
Toliau didindamas skaidrumą, 2023 m. ECB paskelbė i) keturių etapų metodiką, pagal kurią nustatomas 2 ramsčio kapitalo reikalavimas atskirai įvertinus kiekvieną riziką, ii) SREP taikomą kredito rizikos vertinimo metodiką ir SREP taikomą rinkos rizikos vertinimo metodiką, kurios bus taikomos 2024 m. ciklui, ir iii) Vadovą dėl kvalifikuotosios akcijų paketo dalies procedūrų; taip pat 2024 m. sausio mėn. išleido atnaujintą Priežiūros vadovo, paskutinį kartą paskelbto 2018 m., versiją.
2023 m. balandžio mėn. ECB kartu su Bendra pertvarkymo valdyba pritarė Europos Komisijos pasiūlytiems Europos krizių valdymo ir indėlių draudimo sistemos teisės aktų pakeitimams.
2023 m. spalio mėn., taikant nustatytą institucinę atrankos procedūrą, naująja ECB priežiūros valdybos pirmininke paskirta Claudia Buch.
Išsamesnė informacija pateikiama ECB bankų priežiūros interneto svetainėje ir 2023 m. ECB priežiūros veiklos metų ataskaitoje.
2023 m. pasiekta tolesnė pažanga tobulinant finansų sektoriaus reglamentavimo sistemą. Pagrindiniai pasiekimai buvo šie: i) susitarimas dėl galutinių sistemos „Bazelis III“ reformų įgyvendinimo ES; ii) iniciatyvos, skirtos klimato rizikai įveikti, ir iii) pasiūlymas stiprinti ES krizių valdymo ir indėlių garantijų sistemą. Taip pat buvo padaryta svarbi pažanga kriptoturto reglamentavimo ir rinkos infrastruktūros reglamentavimo stiprinimo, atsižvelgiant, pavyzdžiui, į centrinę tarpuskaitą, srityse.
Bankų reglamentavimo srityje daugiausia dėmesio skirta „Bazelis III“ reformų įgyvendinimui, ES tvaraus finansavimo darbotvarkei ir krizių valdymui
Diskusijose dėl bankų sąjungos sukūrimo daugiausia dėmesio skirta ES krizių valdymo ir indėlių garantijų sistemos tobulinimui. 2023 m. balandžio 18 d. Europos Komisija paskelbė pasiūlymą dėl teisės akto, kuriuo siekiama sustiprinti bankų krizių valdymą ES ir ypač padidinti valdžios institucijų galimybes spręsti mažesnių ir vidutinių bankų žlugimo atvejus. ECB labai palankiai įvertino teisės aktų rinkinį savo nuomonėje[51], pabrėždamas geresnių krizinių valdymo priemonių ir finansavimo galimybių būtinybę. Be pasiūlyto teisės aktų rinkinio, ECB paragino imtis tolesnių veiksmų bankų sąjungai užbaigti. Visų pirma, tam reikia sukurti Europos indėlių garantijų sistemą ir Europos likvidumo pertvarkymo sistemą.
Pasiekta svarbi pažanga kriptoturto reglamentavimo srityje ir tobulinant kovos su pinigų plovimu sistemą
ECB taip pat toliau aktyviai prisidėjo prie Europos Komisijos pasiūlyto teisės aktų rinkinio dėl kovos su pinigų plovimu ir terorizmo finansavimu, įskaitant ES lygmens kovos su pinigų plovimu institucijos sukūrimą, užbaigimo. Kaip išdėstyta ECB nuomonėse[53], ECB pritarė glaudžiam bendradarbiavimui ir keitimuisi informacija tarp kovos su pinigų plovimu ir terorizmo finansavimu priežiūros institucijų bei Europos bankų priežiūros institucijų, ir apskritai, veiksmingam ES režimui, kuriuo siekiama kovoti su piktnaudžiavimu ES finansų sistema pinigų plovimo ir terorizmo finansavimo tikslais.
Parama pažangai kuriant kapitalo rinkų sąjungą ir stiprinant ne bankų finansų įstaigų reglamentavimo sistemą
Toliau dedamos pastangos siekiant pažangos kuriant kapitalo rinkų sąjungą ir reglamentuojant nebankinį finansų sektorių
Be to, ECB ir toliau pabrėžė, kad svarbu šalinti ne bankų finansų įstaigų sektoriaus struktūrinius pažeidžiamumus ir tobulinti atitinkamą politikos sistemą makroprudenciniu požiūriu. Apžvelgiant pastaruoju metu ne bankų finansų įstaigų sektoriuje fiksuotus sukrėtimų atvejus, Finansinio stabilumo apžvalgoje ir Makroprudenciniame biuletenyje aptartas politikos poveikis šio sektoriaus likvidumo pasirengimui ir finansiniam svertui[56]. ECB taip pat dalyvavo FST atliekant finansinio sverto poveikio ne bankų finansų įstaigų finansiniam stabilumui vertinimą ir aktyviai prisidėjo prie šiuo metu vykdomos politikos, kuria siekiama sustiprinti ne bankų finansų įstaigų atsparumą[57]. Kalbant apie atviruosius fondus, ECB prisidėjo prie FST politikos rekomendacijų dėl struktūrinio likvidumo neatitikimo tokiuose fonduose peržiūros[58].
Eurosistema atlieka pagrindinį vaidmenį plėtojant, valdant ir prižiūrint rinkos infrastruktūras ir mokėjimus. 2023 m. Eurosistema sėkmingai atnaujino savo didmeninių mokėjimų sistemą ir toliau plėtojo TARGET paslaugas. Siekdama dar labiau padidinti Europos mokėjimų ir vertybinių popierių rinkų integraciją ir inovacijas, Eurosistema atnaujino savo mažmeninių mokėjimų strategiją ir pradėjo analizuoti galimą naujų technologijų poveikį atsiskaitymams už didmenines finansines operacijas. Nagrinėdama galimo skaitmeninio euro galimybes, Eurosistema perėjo iš tiriamojo etapo į parengiamąjį etapą.
Apie 1 000 bankų naudojasi sistema T2 mokėjimams eurais savo arba klientų vardu inicijuoti. Per T2 galima pasiekti daugiau nei 40 000 bankų (įskaitant jų skyrius ir patronuojamąsias įmones) visame pasaulyje. 2023 m. sistemoje T2 ir prieš tai veikusioje sistemoje TARGET2 per dieną vidutiniškai buvo apdoroti 409 444 mokėjimai, o jų vidutinė vertė sudarė 2,2 trln. eurų. Palyginti su 2022 m., kai mokėjimams buvo naudota sistema TARGET2, kasdienių mokėjimų apimtis padidėjo 2,9 %.
Nuo 2023 m. sausio 1 d. Kroatijai prisijungus prie euro zonos, Kroatijos finansų bendruomenė perėjo nuo nacionalinės sistemos RTGS prie sistemos TARGET2/T2. Kroatijos rinkos prijungimas prie TARGET paslaugų vyko ir birželio mėn., pereinant prie TARGET momentinių mokėjimų vykdymo sistemos (TIPS) paslaugų, ir rugsėjo mėn., Kroatijos centriniam vertybinių popierių depozitoriumui (CVPD) prisijungiant prie sistemos TARGET2‑Securities (T2S).
TIPS ir toliau atliko svarbų vaidmenį plėtojant momentinius mokėjimus eurais, o 2023 m. prie jos prisijungė daugiau bankų ir nacionalinių bendruomenių. Išaugus TIPS dalyvių skaičiui, mokėjimų kiekis, palyginti su 2022 m., padidėjo daugiau nei 127 %, o 2023 m. gruodžio mėn. buvo pasiektas didžiausias momentinių mokėjimų skaičius – 28 mln. (2022 m. gruodžio mėn. – 18,7 mln.). Sėkmingai baigtas Sveriges Riksbank ir Švedijos kronos prijungimo prie TIPS testavimas, kad 2024 m. būtų galima vykdyti momentinius mokėjimus. Toliau sklandžiai vyko Eurosistemos ir Danmarks Nationalbank bendradarbiavimas siekiant 2025 m. Danijos kroną prijungti prie TIPS (ir T2).
2023 m. liepos mėn. Eurosistema paskelbė naują TIPS įkainių sistemą, įsigaliojusią 2024 m. sausio 1 d. ir užtikrinančią, kad paslaugos būtų teikiamos susigrąžinant išlaidas ir negaunant pelno. Kartu TIPS įkainiais siekiama palaikyti momentinių mokėjimų naudojimą Europoje, kuris, kaip tikimasi, taip pat paspartės, atsižvelgiant į Europos Komisijos pateiktą pasiūlymą dėl teisės akto, kad momentiniais mokėjimais eurais galėtų naudotis visi ES ir Europos ekonominės erdvės šalyse banko sąskaitas turintys piliečiai ir įmonės.
Be šių trijų atsiskaitymo paslaugų (T2, T2S ir TIPS), Eurosistema kuria naują TARGET paslaugą – Eurosistemos įkaito valdymo sistemą (angl. Eurosystem Collateral Management System, ECMS). Tai bus bendra įkaito valdymo sistema, kurioje bus galima valdyti turtą, naudojamą kaip užtikrinimo priemonę Eurosistemos kredito operacijose visose euro zonos jurisdikcijose. ECMS veiklos pradžia perkelta iš 2024 m. balandžio mėn. į lapkričio mėn., kad vartotojai turėtų daugiau laiko išbandyti ECMS funkcionalumą stabilioje aplinkoje.
ECB pradėjo skaitmeninio euro projekto parengiamąjį etapą
Dvejus metus trukęs skaitmeninio euro projekto tiriamasis etapas buvo užbaigtas 2023 m. spalio mėn. Tiriamajame etape atlikto darbo apibendrinimas buvo pagrindas ECB valdančiajai tarybai priimti sprendimą pradėti parengiamąjį etapą. Šio naujo etapo pradžia nėra sprendimas išleisti skaitmeninį eurą. Šį sprendimą Valdančioji taryba galės svarstyti tik patvirtinus skaitmeninio euro teisinius pagrindus ES lygmeniu.
2023 m. lapkričio 1 d. prasidėjusi pirmoji parengiamojo etapo dalis truks dvejus metus ir jos metu bus padėti pagrindai galimam skaitmeninio euro išleidimui. Šiuo laikotarpiu daugiausia dėmesio bus skiriama skaitmeninio euro taisyklių sąvado galutiniam parengimui ir paslaugų teikėjų, kurie galėtų sukurti skaitmeninio euro platformą ir infrastruktūrą, atrankai. Eurosistema, siekdama užtikrinti, kad skaitmeninis euras atitiktų aukščiausius kokybės, saugumo, privatumo ir naudojimo galimybių standartus, taip pat toliau atliks bandymus bei eksperimentus ir konsultuosis su visais suinteresuotaisiais subjektais, įskaitant visuomenę.
Sprendimą dėl galimų tolesnių veiksmų priims Valdančioji taryba, remdamasi parengiamojo etapo pirmosios dalies rezultatais ir teisėkūros proceso raida.
2023 m. lapkričio mėn. Eurosistema, atsižvelgdama į reikšmingus pokyčius mokėjimų srityje, įvykusius per ketverius metus nuo to laiko, kai buvo patvirtinta mažmeninių mokėjimų strategija, paskelbė atnaujintą jos versiją. Didžiosios technologijų įmonės ypač suaktyvino veiklą mokėjimų srityje, o tai gali turėti neigiamą poveikį Europos atvirai strateginei mokėjimų autonomijai. Be to, Rusijos karas prieš Ukrainą išryškino (kibernetinės) rizikos reikšmę Europos ypatingos svarbos infrastruktūroms, įskaitant skirtas mokėjimo paslaugoms. Didelė pažanga padaryta kuriant skaitmeninio euro projektą.
Padaryta finansinės integracijos pažanga poprekybinės veiklos srityje
Siekdama nustatyti likusias kliūtis, trukdančias vertybinių popierių poprekybinių rinkų integracijai ES, AMI‑SeCo 2023 m. lapkričio mėn. pradėjo savo narių ir nacionalinių suinteresuotųjų šalių grupių narių apklausą. AMI‑SeCo taip pat teikė informaciją Europos Komisijai ir Europos Vadovų Tarybai dėl Komisijos pasiūlymo dėl veiksmingesnių tarpvalstybinių pajamų mokesčio procedūrų poprekybinių aspektu, o Europos vertybinių popierių ir rinkų institucijai (ESMA) pateikė savo nuomonę dėl galimo standartinio atsiskaitymo už vertybinius popierius ciklo T+2 sutrumpinimo.
Galiausiai, Eurosistema pradėjo analizuoti galimą naujų technologijų, įskaitant paskirstytojo registro technologiją, poveikį atsiskaitymams už didmenines finansines operacijas (žr. 4 intarpą).
Saugus ir efektyvus finansų rinkos infrastruktūrų ir mokėjimų funkcionavimas euro zonoje ir toliau yra Eurosistemos, atliekančios jų priežiūros funkciją, prioritetas. Be to, Eurosistema, kaip euro emisijos centrinis bankas, dalyvauja ne euro zonos finansų rinkos infrastruktūrų, vykdančių reikšmingą veiklą eurais, bendradarbiavimo susitarimuose.
Kalbant apie Eurosistemos TARGET paslaugų priežiūrą (žr. 4.1 skirsnį), pagrindiniai prioritetai buvo T2‑T2S konsolidavimo projekto stebėsena prieš sistemos paleidimą 2023 m. kovo mėn. ir naujų rinkų prijungimas. Be to, 2023 m. spalio mėn. pradėti išsamieji T2/TIPS vertinimai pagal Reglamentą dėl priežiūros reikalavimų sistemiškai svarbioms mokėjimo sistemoms (SIPS), o T2S vertinimai – pagal CPMI ir IOSCO principus.
Eurosistema taip pat prižiūri kitas SIPS, įskaitant EURO1, STEP2‑T ir MasterCard Clearing Management System (MCMS). 2023 m. ji daugiausia dėmesio skyrė pirmojo išsamaus MCMS vertinimo pagal SIPS reglamentą užbaigimui, naujiems išsamiems EURO1 STEP2‑T vertinimams pagal SIPS reglamentą, MCMS vertinimui pagal Finansų rinkų infrastruktūrų priežiūros institucijų lūkesčius kibernetinio atsparumo srityje ir EURO1 perėjimo prie ISO 20022 standarto stebėsenai.
Mokėjimo priemonių, mokėjimo schemų ir mokėjimų susitarimų srityje 2023 m. Eurosistema pasiekė svarbų etapą nustatant mokėjimo susitarimus, kurie bus prižiūrimi arba stebimi pagal Eurosistemos elektroninių mokėjimo priemonių, schemų ir susitarimų priežiūros sistemą (PISA sistemą). Be naujų prižiūrimų subjektų įtraukimo į PISA sistemą, Eurosistema atliko išsamų pirmosios europinės schemų grupės vertinimą ir toliau vykdė su mokėjimo kortelėmis susijusių sukčiavimų stebėseną.
Eurosistema, kaip euro emisijos centrinis bankas, ir toliau dalyvavo finansų rinkos infrastruktūrų, vykdančių reikšmingą veiklą eurais, bendradarbiavimo susitarimuose priežiūros ir krizių valdymo klausimais. Pagrindinių sandorio šalių (PSŠ) priežiūros srityje Eurosistema prisidėjo prie rizikos valdymo pokyčių, paslaugų išplėtimo pasiūlymų, atkūrimo ir pertvarkymo planų vertinimo. Atsiskaitymo už vertybinius popierius srityje Eurosistema ir toliau prisidėjo prie reguliariai vykdomo CVPD vertinimo pagal Centrinių vertybinių popierių depozitoriumų reglamentą ir pasirengimo būsimam veiklos leidimų suteikimui subjektams, eksploatuojantiems paskirstytojo registro technologija grindžiamas rinkos infrastruktūras, pagal Reglamentą (ES) Nr. 2022/858 (Reglamentas dėl PRT bandomosios tvarkos).
Kibernetinio atsparumo srityje baigta Eurosistemos finansų rinkos infrastruktūrų kibernetinio atsparumo strategijos peržiūra, o 2024 m. pradžioje bus paskelbta išsami informacija apie stiprintinas ir tikslintinas sritis. Be to, ECBS atliko periodinę 80 ES finansų rinkų infrastruktūrų kibernetinio atsparumo apklausą ir inicijavo tolesnius veiksmus su atitinkamomis priežiūros institucijomis ir prižiūrimais subjektais.
ECB palaikė įvairias su priežiūra susijusias pasaulines iniciatyvas (pvz., dėl PSŠ garantinių įmokų nustatymo praktikos, dėl finansų rinkos infrastruktūrų saugiklių nuo finansinės rizikos, nesusijusios su dalyvio įsipareigojimų neįvykdymu, dėl susitarimų dėl stabilizuotosios virtualiosios valiutos), taip pat visos ES mastu atliekamą PSŠ priežiūros testavimą nepalankiausiomis sąlygomis, kurį koordinavo ESMA. ECB taip pat paskelbė PSŠ pradinių garantinių įmokų modelių apžvalgą, nuosekliai vykdė padidėjusio rinkos kintamumo poveikio pagrindinėms sandorio šalims ir jų nariams stebėseną ir kartu su Vokietijos Bundesbanku bei Čikagos federalinio rezervo banku surengė 2023 m. jungtinę konferenciją PSŠ rizikos valdymo tema, kad būtų sudarytos palankesnės sąlygos sektoriaus, reguliavimo institucijų ir akademinės bendruomenės diskusijoms.
Eurosistema nuolat prisideda prie naujų ES reglamentų, susijusių su finansų rinkos infrastruktūromis ir mokėjimais, rengimo. 2023 m. ji prisidėjo rengiant ECB nuomonę dėl Europos rinkos infrastruktūros reglamento peržiūros. ECB taip pat aktyviai prisidėjo rengiant antrinius teisės aktus, susijusius su Skaitmeninių operacijų atsparumo aktu, ypač grėsmę keliančio prasiskverbimo testavimo srityje, dirbant pagal Europos grėsmių tyrimo taikant etiško grėsmių imitavimo metodus sistemą (TIBER-EU).
Eurosistema analizuoja galimą naujųjų technologijų, įskaitant paskirstytojo registro technologiją (PRT), poveikį atsiskaitymams už didmeninius finansinius sandorius. Šis darbas yra dalis Eurosistemos pastangų, skirtų užtikrinti, kad centriniai bankai neatsiliktų nuo skaitmeninių inovacijų mokėjimų ir atsiskaitymų už vertybinius popierius srityje ir prisidėtų prie jų diegimo.
Finansų sektorius vis labiau domisi galimu PRT taikymu, įskaitant sandorius, už kuriuos šiuo metu atsiskaitoma centrinio banko pinigais. Jei sektoriuje bus gerai įsisavinta PRT, centriniams bankams gali tekti imtis veiksmų, siekiant užtikrinti sklandų mokėjimų sistemų veikimą ir centrinio banko pinigų, kaip bazinės valiutos, vaidmenį remiant Europos finansų sistemų stabilumą, integraciją ir veiksmingumą.
Eurosistema nustatė keturis koncepcinius sprendimus, kurie galėtų sudaryti sąlygas atsiskaityti centrinio banko pinigais už didmeninius sandorius, kai, pavyzdžiui, už sandorio vertybinių popierių dalį atsiskaitoma naudojant PRT pagrįstą infrastruktūrą (žr. 1 pav.).
Koncepciniai sprendimai dėl atsiskaitymo centrinio banko pinigais už didmeninius sandorius, užregistruotus PRT platformose
Šaltinis: Neuhaus, H. and Plooij, M., “Central bank money settlement of wholesale transactions in the face of technological innovation”, Economic Bulletin, Issue 8, ECB, 2023.Pastaba: mėlynos linijos, taškai ir piktogramos reiškia centrinio banko pinigus (CeBM); violetinės linijos, taškai ir piktogramos – vertybinius popierius.
Siekiant padėti Eurosistemai vykdyti šį tiriamąjį darbą, įsteigta speciali PRT rinkos kontaktinė grupė. Ši grupė teikia ekspertinį indėlį ir informuoja Eurosistemą apie PRT ir kitų naujųjų technologijų naudojimo didmeninėse finansų rinkose pažangą.
5 Rinkos operacijos ir kitoms institucijoms teikiamos finansinės paslaugos
2023 m. rugpjūčio mėn. Eurosistema patvirtino naują likvidumo linijų eurais ne euro zonos centriniams bankams sistemą ir paliko galioti kelias likvidumo linijas, skirtas ne euro zonos centriniams bankams, taip užtikrindama finansavimą rinkoje. ECB ir toliau reguliariai siūlė euro zonos kitoms sandorio šalims operacijas JAV doleriais. Nebuvo vykdoma jokių ECB intervencijų į užsienio valiutų rinką. ECB tebebuvo atsakingas už įvairių finansinių operacijų administravimą Europos Sąjungos vardu ir atliko Eurosistemos atsargų valdymo paslaugų sistemos koordinatoriaus vaidmenį.
Eurosistemos apsikeitimo ir atpirkimo sandoriai yra pinigų politikos priemonės. Jos padeda užkirsti kelią tam, kad įtampa tarptautinėse finansavimo rinkose nesutrukdytų euro zonos pinigų politikos perdavimo veiksmingumui. 5.1 lentelėje pateiktos 2023 m. gruodžio 31 d. galiojusios likvidumo linijos.
2023 m. ECB, suderinęs savo veiksmus su JAV federalinio rezervo sistema, Kanados banku, Anglijos banku, Japonijos banku ir Šveicarijos nacionaliniu banku (apsikeitimo sandorių linijos tinklas), ir toliau kiekvieną savaitę teikė likvidumą JAV doleriais, šių operacijų terminas – septynios dienos. Nuo 2023 m. kovo 20 d. iki balandžio 30 d., susiderinus su apsikeitimo sandorių linijos tinklo centriniais bankais, septynių dienų trukmės likvidumo didinimo operacijų JAV doleriais vykdymo dažnis buvo padidintas – jos vykdytos kasdien. Tuo buvo siekiama padidinti operacijos veiksmingumą ir sustiprinti stabilumą padidėjusio finansavimo JAV doleriais sąlygų spaudimo laikotarpiu. Euro zonos kitų sandorio šalių skolinimasis nebuvo aktyvus visus metus.
Šaltinis: ECB.Pastabos: Eurosistemos centrinių bankų likvidumo linijų sąrašas (2023 m. gruodžio 31 d.). Lentelėje nepateiktos atpirkimo sandorių linijos, nustatytos ne euro zonos bankams pagal centriniams bankams skirtą Eurosistemos atpirkimo sandorių priemonę (EUREP), sandorio šalys, kurių ECB neatskleidė. Pagal naują sistemą ECB atskleidžia visas likvidumo linijas nuo 2024 m. sausio 16 d.
2023 m. ECB nevykdė intervencijų užsienio valiutų rinkoje. Nuo euro įvedimo pradžios ECB intervencijas užsienio valiutų rinkoje vykdė du kartus – 2000 ir 2011 m. Duomenys apie užsienio valiutų intervencijas skelbiami kas ketvirtį, atsiliekant vienu ketvirčiu, ECB interneto svetainėje ir Statistinių duomenų saugykloje. Kas ketvirtį skelbiamoje lentelėje pateikiama informacija taip pat apibendrinama 5.2 lentelėje. Jeigu atitinkamu ketvirčiu nebuvo vykdyta jokių užsienio valiutų intervencijų, tai aiškiai nurodoma.
Ataskaitų teikimo sąranga apima duomenis apie vienašales ECB užsienio valiutų intervencijas ir intervencijas, koordinuotas su kitomis tarptautinėmis institucijomis, taip pat antrojo valiutų kurso mechanizmo (VKM II) vykdomas „ribines“ intervencijas.
2023 m. gruodžio 31 d. bendra likusi nominalioji suma buvo 200 mln. eurų pagal VTFPP, 42,8 mlrd. eurų pagal EFSM, 98,4 mlrd. eurų pagal SURE ir 39,54 mlrd. eurų pagal susitarimą dėl paskolos Graikijai. Galiausiai 2023 m. ECB tvarkė NGEU paskolų ir dotacijų įvairioms valstybėms narėms ir iš jų bei MFA+ paskolų Ukrainai išmokas ir palūkanų mokėjimus.
Kai kurie Eurosistemos nacionaliniai centriniai bankai teikė paslaugas pagal EAVP sistemą
2023 m. ir toliau buvo siūlomas išsamus finansinių paslaugų rinkinys pagal Eurosistemos atsargų valdymo paslaugų (EAVP) sistemą, sukurtą 2005 m. klientų atsargoms eurais valdyti. Kai kurie Eurosistemos nacionaliniai centriniai bankai teikia finansines paslaugas suderintomis ir rinkos standartus atitinkančiomis sąlygomis euro zonai nepriklausantiems centriniams bankams, pinigų institucijoms ir vyriausybių agentūroms, taip pat tarptautinėms organizacijoms. ECB koordinuoja ir stebi sklandų paslaugų teikimą, skatina pokyčius, kurie padėtų tobulinti sistemą, ir rengia susijusias ataskaitas ECB sprendimus priimantiems organams.
Pranešama, kad 2023 m. pabaigoje buvo 273 EAVP besinaudojančių klientų sąskaitos (2022 m. pabaigoje – 270). 2023 m., palyginti su 2022 m., bendras agreguotas EAVP sistemos valdomas turtas (įskaitant pinigus ir vertybinius popierius) padidėjo apie 20 %.
6 Grynieji pinigai ir toliau yra dažniausiai Europos piliečių naudojama mokėjimo priemonė, o jų padirbinėjimo lygis – žemas
Eurų banknotų apyvartai įtakos turėjo padidėjusios ECB pagrindinės palūkanų normos, nes sumažėjo grynųjų pinigų, kaip turto kaupimo priemonės, skaičius. Dauguma Europos piliečių mano, kad yra svarbu turėti galimybę sumokėti grynaisiais pinigais. Atitinkamai ECB siekia užtikrinti veiksmingą grynųjų pinigų prieinamumą ir jų priėmimą euro zonoje.
Eurosistema taip pat yra įsipareigojusi užtikrinti, kad grynieji pinigai būtų kuo tvaresnė ir ekologiškesnė priemonė, ir įvertino banknotų, kaip mokėjimų priemonės, aplinkosauginį pėdsaką. Pasirengimas kurti naują eurų banknotų seriją – galimybė užtikrinti, kad eurų banknotai taptų artimesni visiems europiečiams. Dėl šios priežasties viso kūrimo proceso metu buvo konsultuojamasi su visuomene.
6.1 Eurų banknotų apyvarta ir grynųjų pinigų prieinamumo ir priėmimo užtikrinimas
Eurų banknotų apyvartai poveikį turėjo palūkanų normų didinimas.
2023 m. pabaigoje eurų banknotų skaičius apyvartoje buvo 29,8 mlrd. vienetų, o bendra vertė – 1,57 trln. eurų. Nuo 2022 m. liepos mėn. didinamos ECB pagrindinės palūkanų normos ir toliau turėjo slopinantį poveikį grynųjų pinigų, kaip turto kaupimo priemonės, laikymui, nes už banknotus negaunama jokių palūkanų. Todėl 2023 m. banknotų skaičiaus ir vertės metinis augimas buvo labai nedidelis – atitinkamai 1,2 % ir –0,3 %.
Siekdami palaikyti eurų banknotų apyvartoje kokybę ir pasitikėjimą jais, Eurosistemos nacionaliniai bankai apdorojo 25,3 mlrd. vienetų eurų banknotų ir 3,3 mlrd. vienetų susidėvėjusių banknotų pakeitė atspausdintais naujais.
Apyvartoje esančių eurų monetų vertė padidėjo 3,2 % per metus ir 2023 m. pabaigoje sudarė 33,5 mlrd. eurų. Tai sudaro 148,2 mlrd. vienetų eurų monetų.
Produkto aplinkosauginis pėdsakas apima visą banknotų gyvavimo ciklą – nuo žaliavų iki gamybos, paskirstymo ir sunaikinimo
ECB atliko Eurų banknotų produkto aplinkosauginio pėdsako tyrimą, kuriuo buvo siekiama įvertinti aplinkosauginį pėdsaką, padaromą vienam asmeniui vienus metus naudojant eurų banknotus kaip atsiskaitymo priemonę, skirtą užtikrinti, kad grynieji pinigai būtų kuo tvaresni ir ekologiškesni.
Gautos išvados, kad pėdsakas, kurį per metus asmuo palieka atsiskaitydamas eurų banknotais, prilygsta 8 kilometrų nuvažiavimui automobiliu pėdsakui ir prilygsta tik 0,01 % viso asmens metinio poveikio aplinkai bendros reikšmės.
Atliekant produkto aplinkosauginio pėdsako tyrimą, nagrinėta ir lig šiol pasiekta pažanga
Išleisti į apyvartą banknotai naudojami ne vieną kartą. Didžiausią poveikį jų aplinkosauginiam pėdsakui turi paskirstymo etapas, įskaitant energijos suvartojimą ir transportavimą. Naudojant tvarią medvilnę banknotų popieriui, eurų banknotų poveikis aplinkai sumažėjo beveik 50 %, o bendras atsiskaitymo eurų banknotais pėdsakas – 3,6 %, palyginti su įprastinės medvilnės iš netvarių šaltinių naudojimu. Numatoma, kad, daugiau naudojant ekologiškesnės medvilnės, šis rodiklis dar labiau sumažės. Atliekami išsamūs tyrimai ir plėtra, siekiant nustatyti alternatyvius banknotų atliekų šalinimo būdus, tokius kaip, atliekų perdirbimą ir jų pakartotinį panaudojimą.
2023 m. užfiksuotas vienas iš mažiausių padirbtų banknotų skaičių, palyginti su visais į apyvartą išleistais banknotais
Per metus aptiktų padirbtų banknotų skaičius, tenkantis milijonui tikrų banknotų apyvartoje
ECB rengiasi kurti naują eurų banknotų seriją, siekdamas, kad jie būtų itin atsparūs padirbinėjimui ir būtų kuo ekologiškesni. Šis procesas rodo Eurosistemos įsipareigojimą grynųjų pinigų atžvilgiu, taip pat jis suteikia galimybę užtikrinti, kad eurų banknotai būtų labiau suprantami visiems europiečiams.
Siekiant užtikrinti, kad būsimame dizaine atsispindėtų europiečių nuomonė, viso kūrimo proceso metu vyksta viešos konsultacijos su visuomene
Tarpdisciplininė patariamoji grupė, kurios nariai buvo iš visų euro zonos šalių, remdamasi visuomenės nuomone, pasiūlė trumpą temų sąrašą. Tada Valdančioji taryba atrinko septynias temas, ir visuomenė buvo pakviesta pareikšti savo nuomonę. Remdamasi 2023 m. vasarą atliktų dviejų visuomenės apklausų rezultatais, Valdančioji taryba pasirinko dvi galimas būsimų eurų banknotų temas: „Europos kultūra“ ir „Upės ir paukščiai“.
Tikimasi, kad 2026 m. bus priimtas sprendimas dėl galutinio dizaino ir naujų banknotų gamybos bei išleidimo į apyvartą terminų
Be to, Valdančioji taryba nusprendė sudaryti patariamąją grupę, kuri iki 2024 m. pabaigos pasiūlytų motyvus, kuriais būtų iliustruojamos pasirinktos temos. Po to bus organizuojamas konkursas dėl naujų banknotų dizaino. Europos piliečiai vėl turės galimybę pareikšti savo pageidavimą dėl keleto dizaino variantų. Tikimasi, kad 2026 m. ECB nuspręs dėl galutinio dizaino ir kada turėtų prasidėti naujų banknotų gamyba bei išleidimas į apyvartą. Priėmus sprendimą dėl naujų banknotų gamybos, prireiks dar kelerių metų iki pirmųjų banknotų išleidimo į apyvartą.
ECB kartu su nacionaliniais centriniais bankais (NCB) plėtoja, renka, sudaro ir skleidžia įvairaus pobūdžio statistiką ir duomenis, reikalingus įgyvendinant ECB pinigų politiką, taip pat finansinio stabilumo ir kitus Europos centrinių bankų sistemos (ECBS) ir Europos sisteminės rizikos valdybos (ESRV) uždavinius. Šią statistiką taip pat naudoja viešosios institucijos, tarptautinės organizacijos, finansų rinkų dalyviai, žiniasklaida ir plačioji visuomenė, kartu ji padeda ECB užtikrinti didesnį veiklos skaidrumą.
2023 m. ECB daugiausia dėmesio skyrė naujai euro zonos statistikai, t. y. išsamiai atskaitomybei apie išorės sektoriaus statistiką ir valdžios sektoriaus skolą sudarančių paskolų, grynųjų pinigų ir indėlių detalesniam išskirstymui. ECB taip pat nusprendė išplėsti respondentų, kuriems taikoma Pinigų rinkos statistikos atskaitomybė, apimtį ir paskelbė naują finansinių sąskaitų statistiką, kurioje gyvybės draudimo teisės ir teisės į pensijų išmokas suskirstytos pagal investicijų riziką. Įgyvendindamas klimato kaitos veiksmų planą, ECB savo interneto svetainėje paskelbė su klimatu susijusius rodiklius. Be to, Eurosistema pradėjo vykdyti apklausą, kad galėtų įvertinti, kokios temos galėtų būti įtrauktos į Integruotos atskaitomybės sistemos apimtį.
Vartotojams pateikta nauja išsami išorės sektoriaus statistikos informacija
Vadovaudamasis atnaujintomis ECB gairėmis dėl išorės sektoriaus statistikos, 2023 m. balandžio mėn. ECB pradėjo skelbti papildomą išorės sektoriaus statistikos informaciją, taip tenkindamas vartotojų poreikį gauti išsamesnę tarpvalstybinę statistiką. Naujose duomenų eilutėse atskirti investicinių fondų, draudimo bendrovių ir pensijų fondų, kitų finansų įstaigų, ne finansų bendrovių ir namų ūkių bei namų ūkiams paslaugas teikiančių ne pelno institucijų duomenys. Jose taip pat nurodoma tiesioginių investicijų skolos priemonių rūšis. Pateikiama papildoma informacija apie skolos vertybinius popierius, paskolas ir prekybos kreditus bei išankstinius mokėjimus, taip pat nurodomos papildomos geografinės sandorio šalys.
Paskelbti nauji detalesni valdžios sektoriaus skolą sudarančių paskolų, grynųjų pinigų ir indėlių duomenys
ECB pradėjo skelbti ir naujus ES valstybių narių valdžios sektoriaus skolą sudarančių paskolų, grynųjų pinigų ir indėlių detalesnius duomenis, kurie sudaro galimybių išsamiau įvertinti valdžios sektoriaus finansavimą. Nors skolos vertybiniai popieriai dažniausiai sudaro didžiausią valdžios sektoriaus skolos dalį, paskolos ir indėliai taip pat yra svarbūs – jie 2022 m. sudarė apie 16 % euro zonos BVP ir 17,5 % visos valdžios sektoriaus skolos. Iš duomenų matyti įvairūs finansavimo šaltiniai. Duomenys išskaidyti pagal kreditorių kategorijas, įskaitant komercinius bankus, daugiašales institucijas (tokias kaip Tarptautinis valiutos fondas) ir Europos Sąjungos institucijas (pvz., Europos investicijų bankas).
ECB nusprendė išplėsti respondentų, kuriems taikoma euro pinigų rinkos statistikos atskaitomybė, apimtį
2023 m. balandžio mėn. ECB nusprendė išplėsti respondentų, kuriems taikoma pinigų rinkos statistikos atskaitomybė (PRSA), apimtį ir, be jau ataskaitas teikiančių 46 bankų, įtraukdamas 24 naujus bankus. Naujieji PRSA teiksiantys bankai pradės jas teikti 2024 m. liepos 1 d. ir šie duomenys padės padidinti ECB skelbiamų PRSA duomenų reprezentatyvumą. Siekiant užtikrinti, kad pradėti teikti nauji duomenys būtų pakankamai aukštos kokybės, naujų atskaitingųjų agentų duomenys į euro trumpalaikio skolinimosi normos (€STR) skaičiavimą bus įtraukti vėliau. Išplėsta atskaitingųjų agentų imtis padės užtikrinti lyginamojo standarto reprezentatyvumą, tvirtumą ir patikimumą.
ECB paskelbė detalesnius finansinių sąskaitų statistikos duomenis, kur gyvybės draudimas ir pensinės teisės suskirstytos pagal investicijų riziką
Iš dalies pakeitęs Gaires dėl statistinės atskaitomybės reikalavimų ketvirtinių finansinių sąskaitų srityje, 2023 m. spalio mėn. ECB pradėjo skelbti visų ES valstybių narių ir euro zonos naujus gyvybės draudimo, anuiteto teisių ir pensinių teisių duomenis, suskirstytus pagal investicijų riziką. Šios teisės yra svarbios namų ūkių finansinio turto sudedamosios dalys ir į finansines sąskaitas įtraukiamos kaip draudimo bendrovių ir pensijų fondų (ir daug mažesniu mastu – kitų sektorių) įsipareigojimai. Šie nauji duomenys parodo, kiek namų ūkiai prisiima investavimo riziką savo vardu investuodami įmokas ir įnašus.
2023 m. sausio mėn. ECB savo interneto svetainėje paskelbė pirmą eksperimentinių ir analitinių su klimato kaita susijusių statistinių rodiklių rinkinį. Šie rodikliai parengti glaudžiai bendradarbiaujant su ECBS nacionaliniais centriniais bankais ir yra ECB platesnio masto klimato kaitos veiksmų plano dalis.
Eksperimentiniai tvarių finansų rodikliai apibūdina euro zonos rezidentų išleistas ir turimas tvarias skolos priemones. Iš jų gaunama informacija apie pritrauktas lėšas, skirtas tvariems projektams finansuoti, o kartu ir pereiti prie neutralaus poveikio klimatui ekonomikos.
Analitiniai finansų įstaigų anglies junginių išlakų rodikliai suteikia informacijos apie finansų įstaigų vertybinių popierių ir paskolų portfelių taršos anglies dioksidu intensyvumą, taigi, padeda įvertinti sektoriaus vaidmenį finansuojant perėjimą prie neutralaus poveikio klimatui ekonomikos ir nustatyti su tuo susijusią riziką. Šie rodikliai suteikia informacijos apie bankų pozicijas, susijusias su sandorio šalimis, kurių verslo modeliams būdingas didelis taršos anglies dioksidu intensyvumas.
Paskolų ir vertybinių popierių portfelių fizinės rizikos analitiniais rodikliais vertinama rizika, kylanti dėl klimato kaitos sukeltų gamtinių pavojų, pavyzdžiui, potvynių ir gaisrų, paskolų, obligacijų ir vertybinių popierių rezultatams. Šie rodikliai gali būti naudojami fizinei rizikai palyginti tarp šalių, sektorių ir grėsmių.
Toliau buvo dirbama visų trijų duomenų rinkinių kryptimis, siekiant gerinti turimų duomenų ir jų išskaidymo kokybę, įskaitant geografinius, sektorinius ir kitus aspektus.
Integruota atskaitomybės sistema (IReF) siekiama kuo labiau integruoti bankams taikomus esamus ECBS statistinių duomenų reikalavimus į vieną bendrą, standartizuotą atskaitomybės sistemą, taikytiną visoje euro zonoje.
IReF yra pirmas žingsnis siekiant platesnės iniciatyvos sukurti integruotą statistinių, riziką ribojančių ir pertvarkymo duomenų teikimo sistemą Europos Sąjungoje, kaip to pageidavo Europos bankininkystės sektorius bei Europos Parlamentas ir Taryba. Siekdami toliau plėtoti šią integraciją, Europos bankininkystės institucija, ECB, Bendra pertvarkymo valdyba ir Europos Komisija pradėjo bendradarbiauti neformalioje koordinavimo grupėje. 2023 m. šios institucijos aptarė Jungtinio bankų atskaitomybės komiteto, kurio veikloje dalyvautų atitinkamos Europos ir nacionalinės institucijos bei bankų sektorius, darbo būdus. Tikimasi, kad Jungtinis bankų atskaitomybės komitetas bus sudarytas 2024 m.
ECBS taip pat glaudžiai bendradarbiauja su bankų sektoriumi, siekdama optimizuoti atskaitomybę ir sumažinti bendrą atskaitomybės naštą per Bankų integruotą atskaitomybės žodyną (BIRD). Tai savanoriška ir bendradarbiavimo iniciatyva, jungianti ECBS nacionalinius centrinius bankus ir komercinius bankus. BIRD, kuriuo galima naudotis nemokamai, padeda bankams rengti su statistika, priežiūra ir pertvarkymu susijusias ataskaitas, atitinkančias Europos teisės aktuose nustatytus atskaitomybės reikalavimus. BIRD yra integruotas žodynas, kurio turinys nėra perteklinis: visos sąvokos, kuriomis grindžiami atskaitomybės įsipareigojimai, yra nustatytos ir aprašytos vieną kartą, o tai padeda bankams nuspręsti, kokius duomenis išrinkti iš savo vidaus sistemų ir kaip juos apdoroti.
Vienas iš pirmųjų BIRD siektinų rezultatų yra padėti bankams laikytis IReF – naujos duomenų rinkimo sistemos, kuri bus nuosekliai taikoma visose euro zonos šalyse. Atskaitingi subjektai galės naudotis BIRD teikdami IReF ataskaitas ir vykdydami kitus atskaitomybės įsipareigojimus. BIRD padės sumažinti bankams tenkančią atskaitomybės naštą ir pagerinti atitinkamoms institucijoms teikiamų duomenų kokybę.
Nauja eksperimentinė statistika, kurioje pateikiama ketvirtinė informacija apie namų ūkių turto pasiskirstymą euro zonoje pagal nacionalines sąskaitas.
DWA pateikiami duomenys apie grynąjį turtą, visą turtą ir įsipareigojimus bei jų sudedamąsias dalis. Namų ūkiai skirstomi į penkis aukščiausius grynojo turto decilius ir likusius 50 % mažiausio turto decilių, taip pat pagal užimtumo ir būsto statusą. Į DWA duomenų rinkinį taip pat įtrauktas grynojo turto Gini koeficientas, duomenys apie grynojo turto medianą ir vidurkį, grynojo turto dalį, tenkančią 50 % mažiausių, 10 % didžiausių ir 5 % didžiausių namų ūkių, taip pat skolos ir turto santykis pagal namų ūkių grynojo turto decilį.
Euro zonos su būstu susijusio turto pokyčiai pagal grynojo turto decilius ir 5 % didžiausią turtą turinčių asmenų grynojo turto dalis
Iš dalies pakeistas ECB reglamentas dėl mokėjimų statistikos įsigaliojo 2022 m. sausio 1 d. Atlikti pakeitimai, palyginti su buvusiu teisiniu reguliavimu, rodo tiek atsiradusius pokyčius mokėjimų rinkoje, tiek tam tikrus ES teisės aktų pakeitimus. Duomenis pradėta rinkti dažniau – ne kartą per metus, o kas pusmetį ir ketvirtį. Pagal naujus reikalavimus surinkti mokėjimų statistikos duomenys ECB duomenų portale pirmą kartą paskelbti 2023 m. lapkričio 9 d. Su pirmu skelbimu buvo paskelbti visų 2022 m. ketvirčių, 2023 m. pirmų dviejų ketvirčių ir 2022 m. dviejų pusmečių duomenys.
Kiekvieną pusmetį pateikiama mokėjimų statistika jau apima ir informaciją apie tokias naujoviškas mažmeninių mokėjimų paslaugas kaip mokėjimai mobiliaisiais įrenginiais, bekontakčiai mokėjimai, e. prekyba ir naujas mokėjimo paslaugas, apibrėžtas peržiūrėtoje Mokėjimo paslaugų direktyvoje (PSD2). Kiekvieną pusmetį išplatinant duomenis skelbiamas ir pranešimas spaudai. Vykdant patobulintą duomenų rinkimą, ECB duomenų portalo duomenys, be kita ko, rodo didelę bekontakčių atsiskaitymų kortelėmis paklausą, kuri 2023 m. pirmąjį pusmetį sudarė 57 % visų atsiskaitymų kortelėmis euro zonoje (žr. A pav.).
Bekontakčių atsiskaitymų kortelėmis dalis, palyginti su visais atsiskaitymais kortelėmis, euro zonoje
Be to, renkami duomenys apie nesąžiningas mokėjimo operacijas, mokėjimo operacijų autentifikavimo metodus ir apie mokėjimo schemas. Siekiant vykdyti tarpvalstybinės prekybos stebėseną, kiekvieną ketvirtį renkami pagal atskiras pasaulio šalis suskirstyti ir pagal prekybininkų kategorijų kodus suskaidyti duomenys apie kortelėmis atliktas mokėjimo operacijas.
2023 m. liepos mėn. Namų ūkių finansų ir vartojimo tyrimo grupė paskelbė Namų ūkių finansų ir vartojimo tyrimo (NŪFVT) trečiosios bangos (2021 m.) rezultatus. NŪFVT yra naudingas namų ūkių lygmens informacijos apie namų ūkių finansus ir vartojimą šaltinis keliems tyrimų projektams, kuriuos vykdo NŪFVT nariai, ECB Namų ūkių skirtumų tyrimų darbo grupė ir išorės tyrėjai. Šie projektai apima darbus, susijusius su infliacijos sukrėtimų poveikiu namų ūkių balansams[68], vyrų ir moterų turimo turto skirtumais (lyčių turto skirtumu), pajamų neapibrėžtumo vertinimu naudojant lūkesčių duomenis, pandemijos poveikio namų ūkių finansams heterogeniškumu ir naujomis paskirstomosiomis turto sąskaitomis (žr. 5 intarpą).
2023 m. ECB ekspertai paskelbė 120 straipsnių ECB darbo straipsnių serijoje. Be to, labiau į ekonominę politiką orientuoti arba metodiniai tyrimai paskelbti ECB teminių, statistikos ir diskusinių straipsnių serijose. Daug ECB tyrimų taip pat buvo paskelbta žinomuose akademiniuose žurnaluose, o 12 straipsnių išspausdinta platesnei auditorijai skirtame ECB mokslinių tyrimų biuletenyje. 7 intarpe išsamiau aprašyti pastarojo meto ECB darbo ekonominės dinamikos po ekstremalių įvykių – tai labai svarbi tema tiek kainų, tiek finansų stabilumo atžvilgiu – srityje rezultatai.
7 intarpasEkonomikos raida po ekstremalių įvykių – kiekybinis finansinio stabilumo kompromisų, susijusių su pinigų politika didelės infliacijos laikotarpiais, įvertinimas
Pastaruoju metu atliekant tyrimus daugiausia dėmesio skiriama kūrimui ir taikymui naujų priemonių, skirtų ryšiui tarp pinigų politikos ir makroekonominės, mažos tikimybės didelio poveikio rizikos nustatyti ir kiekybiškai įvertinti. Finansinio stabilumo sąlygos ir balanso galimybės finansų sektoriuje yra labai svarbios makroekonominei, mažos tikimybės didelio poveikio rizikai, nes esama vis daugiau įrodymų, kad finansiniai sukrėtimai yra stiprus veiksnys, lemiantis lėtesnio augimo riziką artimiausiu laikotarpiu. Be to, pinigų politikos intervenciniai veiksmai, darydami tiesioginį poveikį finansų sektoriui tiek likvidumo suteikimo finansiniams tarpininkams per krizes, tiek staigaus rinkos sutrikdymo rizikos forma, kai imama didinti palūkanų normas ir griežtinamos finansavimo sąlygos, gali turėti įtakos finansiniam stabilumui trumpuoju laikotarpiu[73].
Atlikus analizę paaiškėjo, kad nuo 2022 m. trečiojo ketvirčio ekonomikos augimui kilo didelė lėtesnio augimo rizika. Taikant modelį, vertinama, kad yra 10 % tikimybė, jog euro zonos realusis BVP per ateinančius metus sumažės daugiau kaip 3 %. Padidėjus įtampos finansų sistemoje tikimybei, finansiniam stabilumui kylanti rizika taip pat buvo didelė. Ši rizika, kurią lėmė žaliavų kainų šuolis ir įtampa finansų rinkose Rusijai įsiveržus į Ukrainą, turėjo būti subalansuota su infliacijos, kuri gerokai didesnė nei siektino lygio, didėjimo rizika.
Politikos griežtinimas, viršijantis rinkos lūkesčius, būtų padidinęs trumpalaikę lėtesnio augimo riziką ir riziką finansiniam stabilumui. Taip yra todėl, kad trumpalaikių finansinių sunkumų tikimybė ypač priklauso nuo pinigų politikos. Tiesa, vidutiniu laikotarpiu dėl griežtesnės pinigų politikos finansinio stabilumo rizika gali ir sumažėti, nes sumažėtų finansų sistemos svertas ir padidėtų finansinio turto rizikos priedai. Pagal šį modelį kiekybiškai įvertinamas griežtesnės pinigų politikos poveikis didesnei artimiausio laikotarpio ir mažesnei vidutinio laikotarpio rizikai, kuri kyla finansų sistemai ir realiajai ekonomikai.
Šiame skyriuje apžvelgiama su ECB susijusi Europos Sąjungos Teisingumo Teismo (ESTT) jurisdikcija, pateikiama informacija apie ECB nuomones ir atvejus, kai nebuvo vykdomas reikalavimas konsultuotis su ECB dėl teisės aktų projektų, susijusių su jo kompetencijos sritimis. Jame taip pat pateikiamos ataskaitos apie ECB vykdomą piniginio finansavimo ir privilegijos naudotis finansų įstaigomis draudimų laikymosi stebėseną.
9.1 Su ECB susijusi Europos Sąjungos Teisingumo Teismo jurisdikcija
ESTT, atmetęs apeliacinį skundą dėl paskutinio iškelto ieškinio prieš ECB dėl žalos atlyginimo, užbaigė daugiau nei dešimt metų trukusį bylinėjimąsi dėl 2012 m. Graikijos valstybės skolos restruktūrizavimo
ESTT išaiškino, kad ECB minimalūs standartai, skirti eurų banknotų tinkamumui apyvartai patikrinti, netaikytini grynųjų pinigų tvarkytojams – kredito įstaigoms ir pinigų pervežimo įmonėms
ESTT patvirtino bankų priežiūros sprendimų, priimtų remiantis plačia veiksmų laisve, teisminės kontrolės apribojimus
Teismas patvirtino, kad ECB turi išimtinę kompetenciją panaikinti banko licenciją, taip pat ir už rimtus nacionalinės teisės aktų dėl kovos su pinigų plovimu ir terorizmo finansavimu pažeidimus
2023 m. rugsėjo mėn. ESTT[77] atmetė Versobank AS apeliacinį skundą dėl 2021 m. spalio 6 d. Bendrojo Teismo sprendimo, kuriuo buvo atmestas ieškinys dėl ECB sprendimo panaikinti banko leidimą veikti kaip kredito įstaigai panaikinimo. Šiuo sprendimu ESTT patvirtino, kad ECB turi išimtinę kompetenciją panaikinti visų kredito įstaigų, įsisteigusių dalyvaujančiose valstybėse narėse, banko licenciją, nepaisant to, ar jos priskiriamos svarbioms, ar mažiau svarbioms įstaigoms, taip pat ir dėl priežasčių, susijusių su rimtais nacionalinės teisės aktų, kuriais į nacionalinę teisę perkeliama Kovos su pinigų plovimu direktyva, pažeidimais.
Pagal Sutarties dėl Europos Sąjungos veikimo 127 straipsnio 4 dalį ir 282 straipsnio 5 dalį, su ECB turi būti konsultuojamasi dėl bet kokių siūlomų ES ar nacionalinių teisės aktų projektų, susijusių su ECB kompetencijos sritimis. Visos ECB nuomonės skelbiamos EUR-Lex. 2023 m. ECB priėmė 12 nuomonių dėl siūlomų Sąjungos teisės aktų ir 35 nuomones dėl nacionalinių teisės aktų projektų.
Nustatyta dvylika atvejų, kai nebuvo laikomasi pareigos konsultuotis su ECB dėl teisės akto projekto
Nustatyta dvylika atvejų, kai nebuvo laikomasi pareigos konsultuotis su ECB dėl teisės aktų projektų: du atvejai dėl Sąjungos teisės aktų ir dešimt atvejų dėl nacionalinių teisės aktų. ECB savo iniciatyva pateikė nuomones dėl devynių iš šių dvylikos atvejų.
Paskutinis nacionalinis pareigos nevykdymo atvejis – Ispanijos atvejis dėl įstatymo, kuriame reikalaujama, kad Banco de España imtųsi reikalingų priemonių, jog investicinės įmonės galėtų atidaryti sąskaitas centriniame banke lėšoms, kurias gauna iš savo klientų, įmokėti. Šis atvejis laikomas aiškiu ir svarbiu, nes, išskyrus jo tiesioginį poveikį mokėjimo sistemų veikimui, jame gali būti keliami klausimai, susiję su pinigų politika ir finansiniu stabilumu.
ECB priėmė 12 nuomonių dėl pasiūlymų dėl ES teisės aktų, apimančių tokias temas kaip skaitmeninis euras; eurų banknotų ir monetų kaip teisėtos mokėjimo priemonės statusas; Sąjungos ekonomikos valdymo reforma; Sąjungos krizių valdymo ir indėlių draudimo sistema; priemonės, kuriomis siekiama sumažinti pernelyg dideles trečiųjų šalių pagrindinių sandorio šalių (PSŠ) pozicijas, padidinti Sąjungos tarpuskaitos rinkų veiksmingumą, spręsti koncentracijos rizikos PSŠ atžvilgiu ir sandorio šalies rizikos, susijusios su išvestinių finansinių priemonių sandoriais, kurių tarpuskaita atliekama centralizuotai, klausimą; momentiniai kredito pervedimai eurais; klimato klausimai, įskaitant pastatų energinį naudingumą, įmonių tvarumo išsamų patikrinimą ir aplinkosaugos, socialinio ir valdymo vertinimo veiklos skaidrumą ir vientisumą; Europos statistika ir darbo rinkos statistika, susijusi su įmonėmis, ir naujo ECB vykdomosios valdybos nario paskyrimas.
Dėl nacionalinių teisės aktų, kurie dažnai apima daugiau nei vieną temą, ECB priėmė 19 nuomonių dėl nacionalinių centrinių bankų; 15 nuomonių dėl finansų sistemos stabilumo; 13 nuomonių dėl rizikos ribojimu pagrįstos kredito įstaigų priežiūros; septynias nuomones dėl valiutos klausimų ir mokėjimo priemonių; penkias nuomones dėl pinigų politikos priemonių ir operacijų bei pinigų politikos įgyvendinimo; tris nuomones dėl mokėjimo ir (arba) vertybinių popierių atsiskaitymo sistemų. Septyniose nuomonėse, priimtose per 2023 m., buvo nagrinėjama specialios paskirties bankų mokesčių ir rinkliavų, įvestų reaguojant į padidėjusią infliaciją ir pakilusias palūkanų normas, tema.
9.3 Piniginio finansavimo ir privilegijos naudotis finansų įstaigomis draudimų laikymasis
ECB taip pat stebi, kaip ES centriniai bankai antrinėje rinkoje perka vidaus viešojo sektoriaus, kitų valstybių narių viešojo sektoriaus ar ES institucijų ir organų išleistas skolos priemones. Pagal Tarybos reglamento (EB) Nr. 3603/93 preambulę viešojo sektoriaus skolos priemonių pirkimas antrinėje rinkoje neturi pažeisti Sutarties 123 straipsnyje nustatyto tikslo.
Sutarties 123 ir 124 straipsniuose nurodytų draudimų iš esmės buvo laikomasi
2023 m. ECB vykdyta stebėsena patvirtino, kad Sutarties 123 ir 124 straipsnių iš esmės buvo laikomasi.
ECB toliau stebės Magyar Nemzeti Bank dalyvavimą Budapešto vertybinių popierių biržos veikloje, nes susirūpinimą dėl piniginio finansavimo vis dar kelia tai, kad 2015 m. Magyar Nemzeti Bank įsigijo kontrolinį Budapešto vertybinių popierių biržos akcijų paketą.
Central Bank of Ireland 2023 m. galutinai perleido turtą (parduodant ilgalaikius kintamosios palūkanų normos vekselius), susijusį su Airijos bankų pertvarkymo korporacija, ir panaikino nuo 2013 m. egzistavusį rimtą susirūpinimą dėl piniginio finansavimo.
NCB vykdomas įsipareigojimų, tenkančių viešajam sektoriui Tarptautinio valiutos fondo (TVF) atžvilgiu, finansavimas nelaikomas piniginiu finansavimu, jei dėl jo atsiranda užsienio pretenzijų, turinčių visas oficialiųjų tarptautinių atsargų savybes. Tačiau ankstesniais metais Nationale Bank van België/Banque Nationale de Belgique ir Banque de France per TVF suteiktos finansinės dotacijos, skirtos skolai labai įsiskolinusioms neturtingoms šalims sumažinti, nesukėlė jokių užsienio pretenzijų, todėl joms reikia taikyti korekcines priemones.
Be to, ECB glaudžiai bendradarbiavo su ECON komitetu skaitmeninio euro kūrimo srityje. 2023 m. tuo metu buvęs Vykdomosios valdybos narys Fabio Panetta dalyvavo trijuose ECON komiteto ad hoc klausymuose, kuriuose buvo aptarta skaitmeninio euro tyrimo etape pasiekta pažanga, įskaitant naudotojų patirties, teisėtos mokėjimo priemonės ir skaitmeninio euro teisėkūros proceso temas[78]. ECB taip pat organizavo techninio lygio darbuotojų seminarus su Europos Parlamentu ir dalyvavo Europos Parlamento narių organizuotuose renginiuose, skirtuose skaitmeninio euro klausimams aptarti.
2023 m. parama eurui buvo artima rekordiškai aukštam lygiui
2023 m. spalio ir lapkričio mėn. atliktos naujausios Eurobarometro apklausos duomenimis, 79 % euro zonos respondentų palaiko eurą, o 43 % – pasitiki ECB. Didelis euro palaikymo lygis yra labai teigiamas ženklas, o santykinai žemesnis pasitikėjimo ECB lygis rodo, kad institucija turi toliau dėti pastangų bendraudama su visuomene ir piliečių išrinktais atstovais. Visuomenės pasitikėjimo didinimas ir toliau bus neatskiriama ECB veiklos ateityje dalis. Taigi, ECB ir toliau yra pasiryžęs aktyviai dalyvauti konstruktyviame dialoge su Europos Parlamentu ir euro zonos piliečiais.
G20 dirbo padidėjusios geopolitinės įtampos ir sudėtingos pasaulio aplinkos sąlygomis, siekdamas išsaugoti daugiašališkumą
Politikos klausimai, susiję su TVF ir tarptautine finansų struktūra
ECB aktyviai prisidėjo prie TVF vykusių diskusijų. 2023 m. TVF nusprendė padidinti kvotų išteklius, toliau koregavo savo skolinimo priemonių rinkinį ir palaikė Ukrainą
ECB ir toliau aktyviai dalyvavo diskusijose dėl tarptautinės pinigų ir finansų sistemos Tarptautiniame valiutos fonde (TVF) ir kituose forumuose, reklamuodamas centrinio banko požiūrį bendrose Europos pozicijose[79]. 2023 m. pagrindinės temos buvo TVF kvotų peržiūra, TVF skolinimo politikos ir priemonių rinkinio koregavimas, taip pat klausimai, susiję su specialiosiomis skolinimosi teisėmis (SST) ir jų nukreipimu.
ECB pagrindinis tikslas – palaikyti kainų stabilumą, nustatytas Sutarties dėl Europos Sąjungos veikimo 127 straipsnio 1 dalyje. Sutartyje taip pat nustatyta, kad „[nepažeisdamas] kainų stabilumo tikslo“, ECB remia Europos Sąjungos bendrąsias ekonominės politikos kryptis, kad padėtų siekti Europos Sąjungos sutarties 3 straipsnyje nustatytų Bendrijos tikslų[83]. Šiame intarpe paaiškinama, kaip, vykdant ECB pinigų politiką ir ataskaitų rengimo veiklą, atsižvelgiama į antrinį tikslą[84].
Kaip ECB, priimdamas pinigų politikos sprendimus, siekia savo antrinio tikslo
Kaip ECB pristato savo veiksmų poveikį antriniam tikslui
ECB atlieka svarbų darbą aplinkos apsaugos, socialinės atsakomybės ir valdysenos (ASV) srityse. Tokios viešosios institucijos kaip ECB atveju tai reiškia atskaitomybę Europos Sąjungos (ES) piliečiams ir jų išrinktiems atstovams, bendravimą ir bendradarbiavimą su įvairiomis auditorijomis, aukščiausių etikos standartų ir skaidrumo laikymąsi, darbuotojų įgalinimą ir jų gerovės skatinimą, taip pat poveikio klimatui ir aplinkai bei rizikos vertinimą.
2023 m. ECB ir toliau atliko darbą, susijusį su aplinkos apsaugos, socialinės atsakomybės ir valdysenos temomis
Šią svarbiausių ASV pokyčių 2023 m. apžvalgą papildo kiti šios metinės ataskaitos skirsniai ir kita informacija, kuri pateikiama ECB interneto svetainėje (žr. 11.1 lentelę).
Su klimato kaita susijusios rizikos vis labiau įtraukiamos į bendrą rizikos valdymo sistemą
ECB sprendžia su ASV susijusios rizikos klausimus taikydamas savo finansinės ir nefinansinės rizikos valdymo sistemą, kaip aprašyta 2023 m. ECB metinių ataskaitų skyriuje apie rizikos valdymą.
Klimato rizikos testavimas nepalankiausiomis sąlygomis pradėtas 2022 m. ir nuo to laiko atliekamas reguliariai. Tai – veiksmų, susijusių su klimato rizikos laipsnišku įtraukimu į bendrą rizikos valdymo sistemą, dalis. Atlikęs pirmąjį Eurosistemos balanso su klimato rizika susijusį testavimą nepalankiausiomis sąlygomis, ECB įvertino Eurosistemos finansinės rizikos profilio jautrumą klimato kaitai, padidindamas Eurosistemos gebėjimą vertinti klimato riziką. Gauti rezultatai suteikė galimybių pirmą kartą įvertinti klimato rizikos poveikį ECB balansui.
2023 m. informuotumas apie etiką ir sąžiningumas buvo svarbiausias prioritetas
Dėl didesnio informuotumo etikos ir sąžiningumo srityse bei geresnių galimybių gauti etikos konsultacijas akivaizdžiai padaugėjo atitinkamų prašymų – nuo 1 690 (2022 m.) iki 2 767 (2023 m.) (žr. 11.1 pav.).
Kartu su išorės audito paslaugų teikėju atliktos atitikties patikros patvirtino, kad ECB darbuotojai ir ECB aukšto lygio organų nariai iš esmės laikosi asmeninių finansinių sandorių taisyklių.
ECB nepriklausomas Etikos komitetas papildo ECB valdymo struktūrą. Jis teikia rekomendacijas ECB aukšto lygio tarnautojams etikos klausimais, kurie daugiausia yra susiję su privačia veikla ir mokamu darbu baigus tarnybą, taip pat vertina jų interesų deklaracijas. Be to, Etikos komitetas stebi Europos ir tarptautinius pokyčius etikos ir gero elgesio srityje. Jis taip pat pataria dėl pageidautinų ECB etikos sistemos atnaujinimų, taikomų ECB aukšto lygio tarnautojams, pavyzdžiui, dėl neseniai patobulintų asmeninių finansinių sandorių taisyklių.
Etikos ir atitikties komitetas ir toliau teikė paramą nacionaliniams centriniams bankams ir nacionalinėms kompetentingoms institucijoms įgyvendinant 2021 m. priimtas Etikos gaires, taip pat gaires dėl sklandaus ir nuoseklaus etikos standartų aiškinimo visoje Eurosistemoje. Be to, siekdamas kuo geriau pasinaudoti nuomonių įvairove, Komitetas organizavo posėdžius abiem pusėms svarbiomis temomis, juose dalyvavo daugiau kaip 50 įvairių valstybės institucijų ir organizacijų.
2023 m. Europos lygmeniu ECB ir toliau buvo aktyviai įsitraukęs į vykstančias tarpinstitucines derybas dėl nepriklausomos ES etikos institucijos įsteigimo.
Tarptautiniu lygmeniu ECB aktyviai dalyvavo dalijantis žiniomis ir nustatant standartus Daugiašalių organizacijų etikos tinkle, atlikdamas tiek tinklo pirmininko pavaduotojo vaidmenį, tiek prisidėdamas prie susitikimų ir metinės konferencijos organizavimo. ECB taip pat prisidėjo prie pirmosios Jungtinių Tautų konvencijos prieš korupciją įgyvendinimo ES peržiūros.
Dėl mažėjančios, bet vis dar gerokai pernelyg didelės infliacijos ir vis labiau juntamo ECB politikos griežtinimo poveikio ekonomikai 2023 m. susiformavo sudėtinga komunikacijos aplinka. Itin didelio neapibrėžtumo ir pragyvenimo išlaidų krizės sąlygomis ECB savo komunikacijoje daugiausia dėmesio turėjo skirti tam, kad gyventojai ir įmonės neabejotų, jog ECB yra įsipareigojęs sugrąžinti infliaciją į tikslinį lygį, ir įtikinti juos, kad jis sugebės tai padaryti turimomis pagrindinėmis politikos priemonėmis.
Pagrindinis ECB komunikacijos principas – „paaiškinti, paaiškinti, paaiškinti“, kad žmonės suprastų jo sprendimus
Taigi, ECB suintensyvino komunikaciją pinigų politikos temomis. Pinigų politikos griežtinimui ėmus daryti numatytą poveikį – mažinti paklausą, buvo svarbu paaiškinti ECB sprendimus ir dar kartą pabrėžti, kad pagrindinis jo tikslas – kovoti su infliacija. Be to, kad buvo pasakyta daug ECB sprendimus priimančių asmenų viešųjų kalbų, keliuose ECB tinklaraščio įrašuose paaiškinta, kaip infliacija veikė realiąsias pajamas, išaiškinta vyriausybių struktūrinės politikos svarba kovojant su infliacija, taip pat pateiktos analitinės įžvalgos rekordiškai didelio užimtumo lygio tema. ECB tinklalaidėse buvo apibrėžti infliaciją skatinantys veiksniai, o specialioje tinklalaidėms skirtoje vasaros mokykloje – nagrinėjamas ECB vaidmuo palaikant stabilias kainas.
Kartu turėjo būti atsakyta į pagrįstus klausimus – kodėl ECB nenumatė infliacijos šuolio ir kodėl jo makroekonominės prognozės buvo neteisingos. Aiškios ir tikslios Eurosistemos prognozės yra ypač svarbios siekiant įtvirtinti lūkesčius ir didinti ECB politikos patikimumą. Taip pat buvo labai svarbu paaiškinti įvairius neapibrėžtumo šaltinius ir bendrauti nuosaikiai, kad būtų skatinamas pasitikėjimas.
ECB pranešimuose stengtasi ECB ir Eurosistemos centrinių bankų balansų nuostolius pateikti tam tikrame kontekste
ECB ir kiti Eurosistemos centriniai bankai dėl anksčiau priimtų pinigų politikos sprendimų, ypač dėl didelio masto turto pirkimų, 2023 m. patyrė nuostolių savo balansuose. ECB ypač stengėsi paaiškinti, kaip susidaro centrinių bankų pelnas ir nuostolis (pvz., pateikdamas specialų paaiškinimą). Taigi, ECB galėjo šį nuostolį įvertinti ne vienus metus gauto didelio pelno kontekste ir pabrėžti, kad jo darbas yra priimti pinigų politikos sprendimus, kurie padėtų siekti kainų stabilumo tikslo, o ne pelno.
Be to, 2023 m. komunikacija buvo itin sutelkta į mūsų valiutos – tiek grynųjų pinigų, tiek skaitmeninės formos – ateitį.
ECB, padedamas Europos visuomenės, pradėjo kurti naujos serijos eurų banknotų dizainą
ECB pabrėžė, kad grynieji pinigai ir toliau bus naudojami, skaitmeninis euras juos galimai tik papildys
2023 m. buvo itin svarbu perteikti savo įsipareigojimą naudoti grynuosius pinigus, nes ECB rengiasi galimam skaitmeninio euro įvedimui.
Apskritai vertinant, šiomis bendromis pastangomis ir po to žiniasklaidoje plačiai pateiktos informacijos dėka pavyko paskleisti žinią apie skaitmeninio euro projektą ir padidinti supratimą apie jį. Iš analizės matyti, kad, nors iš pradžių susidomėjimas skaitmeniniu euru buvo didžiausias tarp jaunosios kartos europiečių, šiuo metu apie tai informuotos ir žino visos amžiaus grupės.
2023 m. ECB minėjo ir savo 25-metį. Ta proga ECB surengė renginį, kuriame dalyvavo aukščiausi Europos Sąjungos institucijų, ECB šeimininkės – Vokietijos, taip pat kitų euro zonos šalių atstovai ir du buvę ECB pirmininkai – Jean-Claude Trichet ir Mario Draghi. Be to, 2023 m. pabaigoje ir 2024 m. pradžioje ECB su kitomis ES institucijomis kartu paminėjo euro 25-metį. Šių istorinės reikšmės įvykių metu ECB galėjo pabrėžti tai, kad bendrąją valiutą lydi sėkmė, kad ji naudinga Europos piliečiams, nes yra lyg stabilumo visame pasaulyje švyturys ir Europos vienybės simbolis.
Bendravimas su jaunesnės kartos atstovais vykdant socialinės žiniasklaidos kampaniją tema „Ar stabilumas – ir jūsų sritis?“
Siekdamas bendrauti būtent su jaunais piliečiais, 2023 m. ECB socialinėje žiniasklaidoje vykdė kampaniją „Ar stabilumas – ir jūsų sritis?“. Taip buvo siekiama interaktyviai ir tiesiogiai paaiškinti pagrindinius aspektus apie ECB ir jo darbą: kainų stabilumo tikslą, bankų priežiūros vaidmenį ir tai, kaip ECB sprendimai veikia kasdienį gyvenimą. Šios kampanijos pranešimai buvo peržiūrėti 166 mln. kartų ir jais buvo pasiekta 43 mln. jaunuolių.
Palyginti su 2022 m., gauta daugiau prašymų suteikti prieigą prie dokumentų, taip pat gerokai daugiau prašymų leisti susipažinti su instituciniais ir valdysenos dokumentais
Galimybės susipažinti su dokumentais suteikimas yra neatskiriama ECB skaidrumo politikos dalis. Tai didina ECB atvirumą ir įtvirtina jo demokratijos principus.
2023 m. ECB gavo daugiau prašymų (73 prašymus) (2022 m. – 63) suteikti prieigą prie dokumentų. Nors ir toliau buvo gaunama įvairių prašymų, įskaitant priežiūros temas ar didelio atgarsio sulaukusias iniciatyvas, pavyzdžiui, skaitmeninio euro projektą, pastebimai padaugėjo prašymų leisti susipažinti su dokumentais institucinėmis ir valdysenos temomis, o tai rodo didesnį visuomenės susidomėjimą šiais klausimais.
Laikantis ECB įsipareigojimo siekti skaidrumo, dokumentai, atskleisti reaguojant į prašymus leisti susipažinti su jais visuomenei, paprastai buvo skelbiami ECB viešame dokumentų registre. Be to, siekdamas didinti skaidrumą, ECB parengė nuo 2004 m. ECB gautų prašymų leisti susipažinti su dokumentais temų apžvalgą.
Europos ombudsmenas nenustatė atvejų, kad ECB būtų netinkamai nagrinėjęs visuomenės prašymus suteikti prieigą prie duomenų.
ECB iniciatyvos palaikyti skaidrumą, atvirumą ir artumą piliečiams buvo įvertintos jį nominuojant 2023 m. Europos ombudsmeno apdovanojimui už gerą administravimą padedant piliečiams suprasti pinigų politiką esant didelei infliacijai.
Atsižvelgdamas į laipsnišką grįžimą į biurą nuo 2022 m., ECB sutelkė dėmesį į politikos kryptis ir programas, skirtas profesinio ir asmeninio gyvenimo pusiausvyrai, darbuotojų tobulėjimui ir organizacijos atsparumui palaikyti. 2023 m. sausio mėn. įdiegta nauja nuotolinio darbo politika, palaikanti darbuotojų ir stažuotojų lankstumą. 2023 m. Europos centrinių bankų sistemos ir Bendrojo priežiūros mechanizmo institucijoms tapo prieinama nauja virtuali mokymosi platforma EUREKA, suteikianti dar daugiau galimybių mokytis ir naudotis judumo galimybėmis. Siekdamas įgyvendinti savo tikslą – sukurti gyvos įtraukties kultūrą, ECB paskyrė mediatorių ir patarėją žmogiškųjų išteklių įvairovės ir įtraukties klausimais.
Po pereinamojo etapo 2022 m. 2023 m. sausio 1 d. įsigaliojo naujoji nuotolinio darbo politika. Remiantis bendra teigiama patirtimi, įgyta nuotolinio darbo laikotarpiu, naujoji politika suteikia darbuotojams lanksčių nuotolinio darbo galimybių. Pagal ją visi ECB darbuotojai ir stažuotojai gali dirbti nuotoliniu būdu iki 110 dienų per metus, jei tai suderinama su organizacijos poreikiais.
Organizuoti mokymai, skirti ilgalaikei abipusės pagarbos kultūrai ugdyti
ECB teikia didelę svarbą darbuotojų išklausymui ir 2023 m. pradžioje atliko pulso apklausą. Apklausos rezultatai parodė, kad darbuotojai ir toliau buvo įsitraukę, įsipareigoję ir susiję su ECB darbu. Tačiau dar daug ką reikia nuveikti siekiant sustiprinti darbo kultūrą. Atsižvelgdama į apklausos rezultatus, Vykdomoji valdyba palaikė iniciatyvą, skatinančią organizacinę kultūrą, kai darbuotojai mokosi veiksmingai reaguoti į netinkamą elgesį. Buvo pradėti rengti interaktyvūs seminarai, padedantys stiprinti „atvirumo“ kultūrą ir tai, kaip visi kartu dirbame.
ECB toliau vykdė Lyderystės programą, skirtą lyderystės kompetencijoms ugdyti ir vadovavimo veiksmingumui didinti. Be to, jis organizavo paskutines septynias Moterų lyderystės programos, t. y. 2014 m. sėkmingai pradėtos įgyvendinti programos, kuria siekiama didesnio moterų atstovavimo ECB, grupes. Kita svarbi tobulėjimo galimybė buvo pasiūlyta mentorystės portale, kuriame darbuotojai ir stažuotojai gali siūlyti mentorystę ir ieškoti mentorių. Iki 2023 m. pabaigos jame užregistruota beveik 100 mentoriaus ir kuruojamų asmenų bendradarbiavimo atvejų.
Įgyvendinant ECBS ir BPM mokymosi ir tobulėjimo strategiją, pradėtos įgyvendinti pagrindinės iniciatyvos
Įgyvendinant ECBS ir BPM mokymosi ir tobulėjimo strategiją, pradėtos įgyvendinti kitos pagrindinės iniciatyvos. NKI ir NCB buvo įtraukti į EUREKA – ji suteikia galimybę naudotis įvairiomis ECBS ir BPM mokymosi ir tobulėjimo galimybėmis. Pavyzdinė Centrinės bankininkystės ir bankų priežiūros vadovų mokymo programa pradėta įgyvendinti 2023 m. spalio mėn. Per metus įvyko du sėkmingi hakatonai, juose dalyvavo dalyviai iš visos ECBS ir BPM. Pirmojo hakatono, vykusio vasario mėn., tema – decentralizuotas finansavimas, o lapkričio mėn. ECB patalpose surengtas antrasis hakatonas klimato kaitos tema.
Siūlydamas stažuočių programą, ECB skatina jaunų absolventų integraciją į Europą ir suteikia jiems galimybę įgyti praktinės patirties ir praktiškai pritaikyti studijų metu įgytas žinias. Taip pat ECB yra naudingos stažuotojų žinios apie dabartinę akademinių tyrimų padėtį, taip pat jų entuziazmas ir šviežios idėjos. Nuo 2023 m. gruodžio 1 d. stažuotės stipendija padidinta iki 1 170 eurų per mėnesį, o doktorantams, baigusiems bent dvejus doktorantūros studijų metus, – iki 2 120 eurų, kai yra laisvų tokio lygio stažuočių vietų. Stažuotojai gauna ir apgyvendinimo išmokas.
Atspindėti Europos visuomenę ir kurti gyvenimiškos įtraukties kultūrą yra ilgalaikis siekis. Siekdamas šio tikslo, ECB sustiprino savo institucinį pagrindą, remdamas šešis vietinius įvairovės ir įtraukties tinklus ir diegdamas įtraukties mokymosi programą darbuotojams, komandoms ir vadovams. Tam, kad būtų įgyvendinta įtrauktimi, abipuse pagarba ir psichologiniu saugumu grindžiama kultūra, sukurtos dvi naujos pareigybės: nuo 2023 m. naujas mediatorius užkerta kelią trinčiai darbo vietoje ir ją sprendžia palaikydamas dialogą, o naujasis žmogiškųjų išteklių įvairovės ir įtraukties patarėjas taiko įvairovės ir įtraukties metodiką visoms su žmonėmis ir kultūra susijusioms temoms.
Visus 2023 m. ECB savo darbotvarkėje daug dėmesio skyrė lyčių įvairovei, apimdamas visus įvairovės aspektus ir puoselėdamas įtraukią kultūrą. Tai rodo EDGE Move ir EDGEplus sertifikatai, ECB pažanga įgyvendinant 2020–2026 m. lyčių lygybės tikslus, įvestos mokamos vaiko priežiūros atostogos negimdžiusiam vienam iš tėvų, bandomoji stažuotė autizmo spektrą turintiems kandidatams, informavimo sesijos ir renginiai rasės ir etninės priklausomybės, tarpusavio palaikymo, negalios ir LGBT+ įtraukties temomis.
Pasitelkdamas geriausius Europos talentus, ECB prisijungė prie kelių karjeros mugių, skirtų nepakankamai atstovaujamoms grupėms, pavyzdžiui, didžiausios Europoje karjeros mugės, skirtos juodaodžiams ir kitos odos spalvos asmenims, kurias organizuoja ADAN (Afro Deutsches Akademiker Netzwerk), karjeros mugės „Sticks & Stones“, skirtos LGBTIQ+ talentams bei juos palaikantiems asmenims, ir moterų karjerai skirtos mugės „herCAREER“. Siekdamas pritraukti kandidatų su negalia, ECB reklamavo savo laisvas darbo vietas platformoje „myAbility“. Didindamas moterų atranką ir įtraukdamas įvairias socialines ir ekonomines grupes, ECB toliau siūlė ECB stipendiją moterims. Be to, ir toliau rodydamas solidarumą bei paramą, ECB pradėjo teikti stipendiją 15 Ukrainos studentų, studijuojančių magistrantūroje Ukrainoje.
Kad ECB galėtų vykdyti jam suteiktus įgaliojimus, labai svarbu suprasti klimato kaitos pasekmes ir ekonomikos bei finansų sektoriaus pereinamojo laikotarpio poreikius
Klimato kaita vyksta sparčiai, ir kuo ilgiau delsiame sumažinti išmetamųjų teršalų kiekį ir pereiti prie ekologiškesnės ekonomikos, tuo brangiau tai kainuoja[91], [92]. Nepaisant padarytos pažangos, pasaulis vis dar nepasiekė tikslo apriboti pasaulinės temperatūros kilimą iki 1,5 °C, palyginti su ikipramoninio laikotarpio lygiu[93]. Tai reiškia, kad didėja rizika, susijusi su besikeičiančiu klimatu ir staigiu perėjimu, o tai daro poveikį pinigų politikai ir finansų bei bankų sistemų stabilumui. Taigi, kad ECB galėtų vykdyti jam suteiktus įgaliojimus, jam labai svarbu suprasti poveikį ekonomikai ir finansų sektoriui.
Būtent todėl ECB, bendradarbiaudamas su vidaus suinteresuotaisiais subjektais ir Eurosistema per atitinkamus komitetus ir specialius su klimatu susijusius forumus, toliau dirbo savo klimato srities veiksmų darbotvarkės klausimais, o Kovos su klimato kaita centras koordinavo šią veiklą. 2023 m. ECB ir toliau integravo Europos klimato teisės akte nustatytus tikslus ir aplinkosaugos aspektus į savo strategijos nustatymo, projektų ir politikos formavimo procesus.
Praėjusiais metais ECB parengė 2024–2025 m. su klimato kaita ir gamta susijusių veiksmų planą, jame nurodyti veiksmai, kurių jis imsis siekdamas įgyvendinti savo strateginius klimato srities tikslus. Jame taip pat nustatytos trys svarbiausios veiklos sritys: perėjimas prie žaliosios ekonomikos, padidėjusio fizinio klimato kaitos poveikio supratimas ir su gamta susijusios rizikos mažinimas.
Konkreti pažanga padaryta ne vienoje srityje – apimtas platus ECB uždavinių spektras (žr. 11.3 pav.).
ECB nagrinėjo klimato kaitos ekonominį ir finansinį poveikį ir įtaką jo uždaviniams
Siekdama pagerinti klimato srities duomenų prieinamumą, Europos centrinių bankų sistema paskelbė su klimato kaita susijusius tvaraus finansavimo, išmetamų šiltnamio efektą sukeliančių dujų kiekio ir fizinės rizikos rodiklius (žr. 7.2 skirsnį).
ECB stengiasi geriau suprasti ekonomikai ir finansų sistemoms keliamą su klimato kaita susijusią riziką ir parengti tinkamą makroprudencinį atsaką
Vertinant ECB bankų priežiūrą, pasakytina, kad, nors pagal bendrą priežiūros mechanizmą prižiūrimos kredito įstaigos padarė reikšmingą su klimatu ir su aplinka susijusios rizikos valdymo praktikos pažangą, kelios įstaigos nepasiekė to, ko tikėtasi iki 2023 m. kovo mėn. ECB ir toliau atidžiai stebės bankų pažangą, o prireikus – imsis vykdymo užtikrinimo veiksmų[95].
ECB siekia didinti eurų banknotų saugumą ir tvarumą
Jau ne vienus metus ECB nuolat gerina eurų banknotų saugumą ir tvarumą visame grynųjų pinigų cikle[96]. 2023 m. jis paskelbė eurų banknotų kaip mokėjimo priemonės aplinkosauginio pėdsako tyrimą. Būsimi eurų banknotai kuriami laikantis ekologiško dizaino principų, t. y. visuose banknotų kūrimo proceso etapuose atsižvelgiama į aplinkosaugos aspektus (žr. 6.2 skirsnį).
ECB analizuoja ir prisideda prie politinių diskusijų, kad padidintų aplinkai tvarų finansavimą ES ir tarptautiniu lygmenimis
Nuo 2021 m. ECB darbuotojai prisidėjo prie mokymo kursų ir daugiašalių techninių pratybų, vykdomų su kolegomis – centriniais bankais ir suinteresuotaisiais subjektais už Europos Sąjungos ribų. Siekdamas plėtoti klimato srities veiksmų darbotvarkę ir reguliariai keistis informacija, ECB taip pat dalyvavo ne vienos darbo grupės veikloje ir renginiuose, vykusiuose su centriniais bankais ir kitomis institucijomis, taip pat įvairiuose forumuose. Tai – NGFS, Finansinio stabilumo taryba, Bazelio bankų priežiūros komitetas, Europos priežiūros institucijos ir Europos sisteminės rizikos valdyba, Tarptautinių atsiskaitymų bankas, G7, G20 ir Tarptautinis valiutos fondas.
Inovatyvių ECB mokslinių tyrimų metu nagrinėta su gamta susijusi rizika, klimato ir gamtos sąsajos bei jų poveikis ekonomikai
Inovatyvių mokslinių tyrimų, kurių metu nagrinėta su gamta susijusi rizika, rezultatai parodė, kad ekosistemų būklės blogėjimas kels sunkumų įmonėms, o šie gali persiduoti bankams, nes beveik 75 % bendrovių paskolų euro zonoje (beveik 3,24 trln. eurų) suteikiama paskolų gavėjams, kurie yra labai priklausomi nuo ekosistemų paslaugų. Be to, ECB pirmą kartą nagrinėjo perėjimo prie ekologiškumo riziką ir klimato bei gamtos sąsajas. Vertinant klimato kaitą ir žemės naudojimo pokyčius kaip pagrindinius biologinės įvairovės nykimo veiksnius, euro zonos bendrovių poveikis gamtai prilygsta 582 mln. hektarų pirmykščių buveinių praradimui visame pasaulyje. Tyrimo metu išryškėjo, kaip svarbu į rizikos vertinimo sistemas įtraukti klimato kaitos ir gamtos nykimo klausimus, nes jie yra neatsiejamai susiję.
Dirbama siekiant pagerinti ECB operacijų ir ne pinigų politikos portfelių aplinkosauginės veiklos rezultatus
2023 m. kovo mėn. ECB ėmė skelbti savo metinę su klimatu susijusią finansinę informaciją apie savo turimus ne pinigų politikos portfelius, o ne tik metinę aplinkosaugos ataskaitą, kuriose kartu apžvelgiamas paties ECB operacijų poveikis aplinkai ir jo finansuojamų emisijų anglies pėdsakas bei atitinkami tikslai[97]. Atnaujinti 2023 m. ECB aplinkosauginės veiklos rezultatų duomenys bus pateikti 2024 m.
2023 m. ECB ir toliau kūrė ir įgyvendino inovatyvius sprendimus, siekdamas didinti procesų efektyvumą. Visoje organizacijoje buvo diegiami skaitmeniniai sprendimai, įskaitant dirbtinį intelektą (DI), mašininį mokymąsi, robotus ir pokalbių robotus.
ECB centrinės bankininkystės srityje DI buvo įdiegtas siekiant geriau suprasti kainų nustatymo elgseną ir infliacijos dinamiką Europos Sąjungoje (ES). Tam, kad būtų surinktas didžiulis kiekis realaus laiko duomenų apie atskirų produktų kainas, buvo taikomas duomenų nuskaitymas internete ir mašininis mokymasis[98]. Bankų priežiūros srityje 2019 m. inicijuota Priežiūros technologijų programa suteikė 14 priemonių, skirtų padėti priežiūros institucijoms rinkti ir analizuoti didelį kiekybinių ir kokybinių duomenų kiekį, automatizuoti procesus, gerinti bendradarbiavimą ir naudoti DI priežiūros analizei paspartinti ir sustiprinti[99].
Vykdomoji valdyba taip pat aktyviai skatina inovacijas. 2023 m. vasario mėn. Vykdomosios valdybos nariai pirmą kartą dalyvavo Inovacijų forume, kurio metu buvo organizuojamas fizinis „inovacijų mugės stiliaus“ formatas ir gyvai bei interaktyviai demonstruojami pagrindiniai ECB inovacijų projektai.
Mano karjeros kelias ECB labai prisidėjo prie asmenybės formavimosi. Jį pradėjau surizikuodama – pradėjau dirbti naujoje šalyje. ECB pradėjau dirbti pačiame jo kūrimosi įkarštyje kaip jauna tyrimų analitikė vis dar besikuriančiame Statistikos skyriuje. Tuo metu ECB turėjo vos kelis šimtus darbuotojų, reikėjo visų mūsų aktyvaus įsitraukimo, tad teko vykdyti keletą funkcijų iš karto. Įprasta diena buvo labai įvairi: aptarinėjau įvairių politikos sričių reikalavimus, kūriau statistikos sistemas, programavau kodą ir kartais rengiau kalbas. Kadangi institucinė politika dar tik buvo kuriama, džiaugiausi, kad mano kūrybiški sprendimai dažnai būdavo greitai įgyvendinami.
ECB augant, atsivėrė profesinio tobulėjimo galimybių. Dirbau keliose skirtingose Statistikos skyriaus srityse ir galėjau didinti savo kompetenciją ir kvalifikacijos lygį. Ypač įsimintinos pareigos buvo vadovauti vizitams į kitose šalyse veikiančius nacionalinius centrinius bankus ir nacionalines kompetentingas institucijas, siekiant puoselėti ryšius ir konsultuoti dėl jų, kaip naujų euro zonos narių, pasirengimo teikti ataskaitas.
Dabar dirbu įsteigtame naujame Duomenų skyriuje, kurio tikslas – optimizuoti institucijų duomenų valdymą (įskaitant tokiose srityse kaip dirbtinis intelektas), jis yra pavaldus vyriausiajam duomenų pareigūnui. Taip pat prisidedu prie Įvairovės ir įtraukties forumo veiklos. Tai yra keletą funkcijų apimančios pareigos, todėl malonu dirbti su įvairiomis grupėmis ir padėti formuoti platesnę ECB politiką, daryti jai įtaką.
Buvo ir nesėkmių, pavyzdžiui, galiu paminėti Brexitą, nes tada vyravo neapibrėžtumas dėl darbo ECB, bet galiausiai dėl dinamiškos aplinkos, motyvuotų kolegų ir nuolatinių tobulėjimo perspektyvų dažniausiai prisimenu pergales.
Labai gerai prisimenu pasirengimą ECB inauguracijos ceremonijai 1998 m. birželio mėn. Priklausiau nedidelei šio svarbaus renginio organizatorių komandai. Komandą vienijo didelis entuziazmas ir draugiškumas. Tuo metu turėjome įveikti organizacinius iššūkius, kylančius kuriant naują instituciją, kuriai reikės greitai įsitvirtinti. Dar keletą metų po to man patiko padėti organizuoti ECB renginius tiek visuomenei, tiek darbuotojams, nes renginių spektras ir mastas vis plėtėsi ir keitėsi.
2016 m. pasinaudojęs vidaus judumo galimybe, dabar dirbu Kalbos paslaugų skyriuje. Rūpinuosi biudžeto sudarymu, viešaisiais pirkimais ir pardavėjų valdymo užduotimis, susijusiomis su vertimu raštu ir redagavimu, užtikrindamas, kad svarbiausia informacija būtų skelbiama 24 ES oficialiosiomis kalbomis. Šioms pagalbinėms funkcijoms tenka labai svarbus vaidmuo padedant ECB aiškiai ir veiksmingai bendrauti su ekspertų ir ne ekspertų auditorijomis. Kaip ir visame ECB, toliau diegiame naujausias technologijas. Pavyzdžiui, kartu su kolegomis taikau dirbtinio intelekto metodus, padedančius didinti mūsų procesų efektyvumą.
Apmąstydamas šią ilgą ir įdomią kelionę, didžiuojuosi, kad prisidėjau prie ECB – pasaulinio lygio institucijos, palaikančios kainų stabilumą ir finansų sistemos saugumą maždaug 350 mln. euro zonos gyventojų, kūrimo. Taip pat esu dėkingas už tai, kad per visą savo karjerą ECB turėjau galimybę tobulėti kaip specialistas ir kaip žmogus.
Po dešimties metų, kai po finansų krizės ECB tapo nepriklausomos Europos sisteminės rizikos valdybos (ESRV) šeimininku, turėjau galimybę išbandyti kai ką naujo. 2010 m. pradžioje manęs paprašė tapti ESRV steigimo projekto vadovu. Po metų buvau paskirtas ESRV sekretoriato vadovu. Nuo to laiko nuoširdžiai džiaugiuosi kiekviena diena, kai kartu su Europos ir nacionaliniais centriniais bankais ir priežiūros institucijomis, taip pat su išskirtine kolegų iš ECB ir ESRV institucijų narių grupe dirbu siekdamas išsaugoti finansų sektoriaus atsparumą institucinėje aplinkoje.
Kai 1995 m. pradėjau dirbti Europos pinigų institute, buvau tarp pirmojo šimto kolegų, kuriems buvo pavesta atlikti parengiamąjį darbą, susijusį su euro, kaip Europos bendrosios valiutos, įvedimu. 1998 m. greitai sužinojau, kaip ECB bendradarbiauja kartu su nacionaliniais centriniais bankais. Džiaugiausi galėdama padėti koordinuoti bendrą testavimą ir prižiūrėti, kad sukurtos naujos sistemos gerai veiktų, tiek vykdant pinigų politikos operacijas, tiek atliekant mokėjimus ar renkant statistinius duomenis visoje Europoje.
Padrąsinta ECB tikslo skatinti vidaus judumą, dirbau šešiose skirtingose veiklos srityse (mokėjimų, IT, žmogiškųjų išteklių, sekretoriato, statistikos ir rinkų skyriuose). Tai leido man pagilinti žinias apie pagrindinius centrinės bankininkystės aspektus ir patobulinti projektų ir žmonių valdymo bei vadovavimo įgūdžius. Susipažinusi su įvairiomis perspektyvomis ir mąstymo stiliais, jaučiau paskatą ir galėjau užmegzti ilgalaikius ryšius ir draugystę visoje Europoje.
Mane įkvepia ECB misija ir didžiuojuosi, kad prisidėjau prie sėkmingų pokyčių valdymo iniciatyvų Europos labui. Vienas iš tokių pavyzdžių – mūsų įdiegta dokumentų ir įrašų valdymo sistema, kuri yra labai svarbi siekiant veiksmingai dalytis informacija tarp kolegų nacionaliniuose centriniuose bankuose ir ją platinti, kartu saugoti ECB institucinę atmintį.
Dabar labai džiaugiuosi, kad esu atsakinga už Finansinių operacijų paslaugų skyrių. Man patinka būti arti rinkų ir mėgautis kasdienių operacijų ir įdomių projektų deriniu, kai tenka bendradarbiauti su specialistais iš daugelio skirtingų ECB veiklos sričių ir bendradarbiauti su centriniais bankais ir išorės partneriais. Visai neseniai sukūrėme fiskalines ir mokėjimo agentūrų paslaugas Europos Komisijai.
Laisvalaikiu man patinka skaityti, gaminti maistą ir leistis į žygius pėsčiomis. Esu aktyvi ECB žygių klubo narė, o tai puiki proga susitikti su kolegomis ne darbo metu ir pabūti gamtoje įvairiose Europos vietose.