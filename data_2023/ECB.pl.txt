W 2023 roku EBC poczynił trwałe postępy w przeciwdziałaniu inflacji w strefie euro. Na początku roku inflacja konsumencka wciąż znajdowała się blisko rekordowo wysokich poziomów. Niekorzystne skutki wcześniejszych szoków podażowych i popytowych, choć coraz słabsze, nadal powodowały wzrost cen. W ciągu roku nastąpił jednak znaczny spadek inflacji – pod wpływem dwóch istotnych czynników.
Po pierwsze, wpływ wcześniejszych szoków zaczął zanikać. Doszło do gwałtownego spadku cen energii, po ich dużym wzroście wywołanym nieuzasadnioną wojną Rosji przeciwko Ukrainie, oraz dalszego zmniejszenia się globalnych zatorów podażowych. Za spadek inflacji w 2023 w połowie odpowiadały właśnie niższe ceny energii. Po drugie, EBC kontynuował zacieśnianie polityki pieniężnej, co pomogło dalej obniżyć inflację przez stłumienie popytu. W sumie od stycznia do września podnieśliśmy stopy procentowe o dodatkowe 200 punktów bazowych.
Przy podejmowaniu decyzji w sprawie stóp, z uwagi na wysoce niepewne otoczenie, w dalszym ciągu stosowaliśmy podejście oparte na danych. Na potrzeby dokładnej kalibracji skali niezbędnych podwyżek wprowadziliśmy trzy kryteria: perspektywy inflacji, dynamikę inflacji bazowej i siłę transmisji polityki pieniężnej. Do września odnotowaliśmy poprawę perspektyw inflacji i silne oddziaływanie polityki pieniężnej. Inflacja bazowa pozostała jednak podwyższona, a wewnętrzna presja cenowa była wciąż silna.
Na tej podstawie ustaliliśmy, że podstawowe stopy procentowe EBC znalazły się na poziomach, które – jeśli zostaną utrzymane przez dostatecznie długi okres – znacząco przyczynią się do szybkiego powrotu inflacji do docelowego poziomu. Jednocześnie zobowiązaliśmy się do utrzymania stóp na tych poziomach tak długo, jak będzie to konieczne, a przy tym do dalszego stosowania – przy ustalaniu odpowiedniego stopnia i czasu trwania restrykcyjności – podejścia opartego na danych, uwzględniającego te same kryteria.
Równolegle poczyniliśmy postępy w normalizowaniu bilansu Eurosystemu, by zapewnić jego spójność z ogólnym nastawieniem naszej polityki. W 2023 suma bilansowa zmniejszyła się o ponad 1 bln euro, co w znacznej mierze było skutkiem upływu terminów zapadalności i przedterminowych spłat w ramach ukierunkowanych dłuższych operacji refinansujących. W ciągu roku zakończyliśmy także reinwestycje w ramach programu skupu aktywów. A w grudniu ogłosiliśmy stopniowe wygaszanie reinwestycji w ramach nadzwyczajnego programu zakupów w czasie pandemii.
Trwałym postępom w przeciwdziałaniu inflacji towarzyszyły coraz bardziej zaawansowane prace nad uwzględnieniem ryzyka klimatycznego w naszych zadaniach. W marcu po raz pierwszy opublikowaliśmy informacje finansowe dotyczące utrzymywanych przez Eurosystem papierów wartościowych sektora przedsiębiorstw w kontekście zmian klimatycznych. W ciągu 12 miesięcy od października 2022, gdy zaczęliśmy ukierunkowywać reinwestycje na korzyść emitentów o lepszym oddziaływaniu na klimat, intensywność emisyjna reinwestycji aktywów przedsiębiorstw zmniejszyła się o około dwie trzecie.
W 2023 odnotowaliśmy znaczne postępy w kolejnym istotnym obszarze naszych prac, jakim są płatności. W marcu uruchomiliśmy T2 – nowy system płatności wysokokwotowych. System T2 wspiera harmonizację i efektywność europejskich rynków finansowych, dzięki wprowadzeniu nowego systemu rozrachunku brutto w czasie rzeczywistym – w miejsce systemu TARGET2, który działał od 2007 – oraz usprawnieniu zarządzania płynnością w pieniądzu banku centralnego.
Rozpoczęliśmy również etap przygotowawczy projektu cyfrowego euro. Etap ten, uruchomiony w listopadzie po dwóch latach owocnych prac analitycznych, położy fundamenty pod ewentualną emisję cyfrowego euro. Cyfrowe euro nie zastąpiłoby gotówki, tylko stanowiłoby jej uzupełnienie. Gotówka jest wciąż najczęściej używanym środkiem płatniczym w strefie euro, a dla zdecydowanej większości jej mieszkańców ważna jest możliwość płacenia gotówką.
To jeden z powodów, dla których EBC przygotowuje nową serię banknotów euro, będących najbardziej namacalnym, widocznym symbolem jedności Europy. Na podstawie wyników dwóch sondaży przeprowadzonych latem 2023 Rada Prezesów wybrała dwa potencjalne tematy przewodnie nowej serii: „Kulturę europejską” oraz „Rzeki i ptaki”. W dalszej perspektywie Europejczycy będą mogli wyrazić swoje preferencje co do wybranych możliwych wzorów, a ich ostatecznego wyboru EBC ma dokonać w 2026.
W roku, w którym obchodziliśmy 25-lecie EBC, powitaliśmy w strefie euro Chorwację. Po przyjęciu euro w styczniu przez Chorwację liczba krajów strefy euro wzrosła do 20 – to niemal dwukrotnie więcej niż w chwili wprowadzania wspólnej waluty. Rozszerzanie się strefy euro świadczy o niezmiennej atrakcyjności naszej unii walutowej w coraz bardziej nieprzewidywalnym świecie. W 2023 poparcie społeczne dla euro utrzymywało się blisko rekordowo wysokich poziomów.
Wszystko to nie byłoby możliwe bez ciężkiej pracy i zaangażowania pracowników EBC na rzecz naszej misji: utrzymania stabilności cen dla mieszkańców strefy euro. To zaszczyt kierować tą instytucją i jej pracownikami.
Stopa bezrobocia w 2023 jako całości wyniosła średnio 6,5%. Spadła ona z 6,6% w styczniu 2023 do 6,5% w marcu i pozostała zasadniczo stabilna przez resztę roku.
Inflacja konsumencka w strefie euro spadła do 2,9% w grudniu 2023 z poziomu 9,2% w grudniu 2022. Spadek odnotowywało coraz więcej składowych inflacji.
W ciągu roku 2023 EBC podniósł podstawowe stopy procentowe o kolejne 200 pkt bazowych, w wyniku czego stopa depozytowa wzrosła do 4,00%. Zacieśnienie polityki pieniężnej silnie przełożyło się na gospodarkę
Współczynnik kapitału podstawowego Tier 1 banków strefy euro wyniósł 15,6% w trzecim kwartale. Wartość ta było bliska najwyższego poziomu od początku działalności europejskiego nadzoru bankowego i wynikała z wyższej rentowności i zmniejszania ryzyka dla portfeli bankowych.
60% obywateli uważa za istotne posiadanie możliwości płacenia gotówką. Równocześnie ponad połowa konsumentów ze strefy euro woli płacić kartą lub innymi elektronicznymi metodami płatności
W ramach szeroko zakrojonego planu działam EBC na rzecz klimatu, EBC opublikował 3 zestawy wskaźników statystycznych dotyczących zrównoważonego finansowania, emisji CO2 oraz zagrożeń fizycznych.
Obchody 25. rocznicy wprowadzenia euro i ustanowienia EBC w 2023 odbyły się pod hasłem „Wartość jedności” [The value of unity], które pozwoliło EBC podkreślić sukces wspólnej waluty i jej korzyści dla mieszkańców Europy.
Intensywność emisji dwutlenku węgla z reinwestycji spadła o ponad 65% w ciągu 12 miesięcy po rozpoczęciu ukierunkowanych reinwestycji w październiku 2022.
1 Inflacja spada gwałtownie, a zaostrzenie polityki pieniężnej EBC jest w dalszym ciągu mocno odczuwalne
W roku 2023 gospodarka światowa radziła sobie lepiej niż początkowo oczekiwano i nadal rozwijała się w umiarkowanym tempie. Wzrost ten wynikał głównie ze wzrostu gospodarczego w gospodarkach wschodzących i Stanach Zjednoczonych, podczas gdy w większości innych rozwiniętych gospodarek silniej dawały się odczuć trudne warunki finansowania i znaczna niepewność geopolityczna. Inflacja na świecie wyraźnie spadła wraz ze spadkiem cen surowców energetycznych, natomiast bazowa presja cenowa pozostała na podwyższonym poziomie. Euro umocniło się w ujęciu nominalnym i w stosunku do dolara amerykańskiego.
1.1 Światowa aktywność gospodarcza rosła w umiarkowanym tempie, wraz ze spadkiem inflacji konsumenckiej
W obliczu zaostrzającej się polityki pieniężnej i wysokiej niepewności tempo wzrostu gospodarczego na świecie było umiarkowane
Źródła: EBC, obliczenia ekspertów EBC i projekcje makroekonomiczne ekspertów EBC, marzec 2024. Uwagi: „Globalny PKB” nie obejmuje strefy euro. Średnia przed pandemią dotyczy okresu 2012–2019. Wartości za rok 2023 to szacunki oparte na dostępnych danych i projekcjach makroekonomicznych ekspertów EBC z marca 2024.
Dynamika handlu światowego osłabła wraz z normalizacją wzorców konsumpcji po pandemii
Handel światowy był słaby w 2023, ponieważ dynamika importu spadła do 1,2%, czyli znacznie poniżej odnotowanej w poprzednim roku stopy wzrostu wynoszącej 5,5%, przy średniej sprzed pandemii wynoszącej 3,1%[3]. Spowolnienie odzwierciedlało 3 główne tendencje. Po pierwsze popyt światowy przeniósł się ponownie z towarów na usługi, ponieważ całkowicie wycofano ograniczenia związane z pandemią. Po drugie zwiększył się udział konsumpcji w popycie krajowym, która zasadniczo generuje mniej wymiany handlowej niż inwestycje. Ponadto w 2023 gospodarki rynków wschodzących, w których handel w mniejszym stopniu reaguje na zmiany aktywności gospodarczej wniosły większy wkład w światową aktywność gospodarczą. Pomimo rosnących barier handlowych i wyników badań gospodarki wskazujących na możliwość przeniesienia łańcucha wartości, dowody na rozdrobnienie zagregowanych przepływów handlowych są jak dotąd ograniczone.
Wysokie wartości wskaźnika cen towarów i usług konsumpcyjnych (CPI) w ujęciu rocznym w krajach członkowskich OECD z wyłączeniem Turcji nie utrzymały się w 2023, do czego przyczyniły się niższe ceny energii. Wskaźnik ten w 2022 wyniósł 7,3%, w 2023 w ujęciu całościowym 5,3%, zaś w grudniu 2023 kształtował się na poziomie 3,9% (wykres 1.2, panel a). Inflacja z wyłączeniem cen energii i żywności również się obniżyła, ale w znacznie mniejszym stopniu, co świadczy o tym, że bazowa presja cenowa pozostawała wysoka i miała szeroki zasięg. Było to szczególnie widoczne w gospodarkach rozwiniętych, gdzie niedobór pracowników na rynkach pracy przyczynił się do wysokiego wzrostu płac, przez co inflacja cen usług była bardziej uporczywa (wykres 1.2, panel b).
Źródła: Źródła krajowe za pośrednictwem firmy Haver Analytics i OECD oraz obliczenia ekspertów EBC.Uwagi: EA: strefa euro. Inflacja w krajach OECD nie obejmuje Turcji i jest obliczana na podstawie krajowych wskaźników cen towarów i usług konsumpcyjnych oraz wag wydatków na spożycie prywatne według parytetu siły nabywczej. Inflacja bazowa nie obejmuje cen energii i żywności. Najnowsze dane dotyczą grudnia 2023.
Ceny surowców energetycznych spadły, ponieważ niski popyt przewyższa ograniczenia w podaży
Euro umocniło się w ujęciu nominalnym i w stosunku do dolara amerykańskiego
Główne zagrożenia dla perspektyw wzrostu gospodarczego na świecie pod koniec 2023 obejmowały dalszą eskalację napięć geopolitycznych, silniejsze spowolnienie gospodarki chińskiej oraz trwalszą presję inflacyjną, która wymagałaby większego zaostrzenia polityki pieniężnej niż oczekiwano. Materializacja tych rodzajów ryzyka zmniejszyłaby aktywność gospodarczą na świecie. Ponadto, światowe rynki surowców nadal były bardzo wrażliwe na ryzyko związane z podażą, co z kolei może doprowadzić do wzrostu inflacji i zaważyć na globalnym wzroście w nadchodzącym roku.
Wzrost gospodarczy w strefie euro spowolnił w związku z szerszym oddziaływaniem wyższych stóp procentowych
Źródła: Eurostat i obliczenia EBC.Uwagi: Handel detaliczny pokazany jest w ujęciu realnym. Najnowsze dane dotyczące usług pochodzą z grudnia 2023, a w pozostałych sektorach ze stycznia 2024.
W 2023 inwestycje budowlane ogólnie spowalniały. Główną przyczyną był spadek inwestycji w budownictwo mieszkaniowe, spowodowany wysokimi kosztami budowy, dalszym wzrostem oprocentowania kredytów hipotecznych oraz zaostrzeniem warunków udzielania kredytów bankowych, co utrudniło gospodarstwom domowym dostęp do finansowania i osłabiło popyt na nieruchomości mieszkaniowe. Inne obszary budownictwa, takie jak inżynieria lądowa i wodna, pozostały bardziej odporne na koniunkturę, wspierane przez inwestycje w infrastrukturę publiczną. Pod koniec 2023 inwestycje mieszkaniowe były o 2,1% wyższe niż przed pandemią, niemniej w całym 2023 odnotowały spadek o 0,6%.
Źródła: Eurostat i obliczenia EBC.Uwaga: Najnowsze dane dotyczące stopy bezrobocia pochodzą ze stycznia 2024, a w przypadku zatrudnienia i przepracowanych godzin z czwartego kwartału 2023.
Wskaźnik deficytu budżetowego w strefie euro spadł w wyniku rozpoczętego przez rządy procesu wycofywania dyskrecjonalnych środków wsparcia
Wskaźnik deficytu sektora instytucji rządowych i samorządowych strefy euro nadal spadał w 2023, podążając ścieżką obraną w szczytowym momencie pandemii (wykres 1.6)[5]. Stopniowe zacieśnianie polityki fiskalnej znajduje również odzwierciedlenie w kursie polityki fiskalnej, który w 2023 uległ umiarkowanemu zaostrzeniu trzeci rok z rzędu[6]. Jednakże do tej pory luzowanie przeprowadzone w 2020 zostało cofnięte tylko w jednej trzeciej (wykres 1.6). Oznacza to, że cyklicznie dostosowywany bilans budżetowy pozostaje wyraźnie poniżej poziomu sprzed pandemii, w wyniku podjęcia w związku z pandemią z 2020 środków o długotrwałym charakterze oraz wsparcia dla odbiorców energii zapewnianego od roku 2022.
Źródła: Projekcje makroekonomiczne Eurosystemu dla strefy euro, grudzień 2023 oraz obliczenia EBC.Uwaga: Kurs polityki fiskalnej po 2020 jest korygowany po stronie dochodowej o część grantową NGEU (wyłączenie dochodów sektora), z uwagi na brak skutków makroekonomicznych w postaci ograniczenia aktywności gospodarczej.
Celowość dalszego zaostrzenia kursu polityki fiskalnej
Dekompozycja kursu polityki fiskalnej i działań dyskrecjonalnych w strefie euro
Źródła: Projekcje makroekonomiczne Eurosystemu dla strefy euro, grudzień 2023 oraz obliczenia EBC.Uwagi: Kurs polityki fiskalnej po 2020 jest korygowany po stronie dochodowej o część grantową NGEU (wyłączenie dochodów sektora), z uwagi na brak skutków makroekonomicznych w postaci ograniczenia aktywności gospodarczej. „Inne środki” to przede wszystkim działania podjęte podczas pandemii i ich późniejsze wycofanie.
Dalsze zaostrzanie polityki fiskalnej wydaje się również właściwe z punktu widzenia polityki pieniężnej. Kryzys energetyczny w dużej mierze już minął, w związku z czym rządy powinny kontynuować wycofywanie środków wsparcia, co jest niezbędne aby zapobiec nasilaniu się średnioterminowej presji inflacyjnej. W przeciwnym razie wymagałoby to zaostrzenia polityki pieniężnej. Oprócz wycofywania środków wprowadzonych w związku z pandemią oraz środków wsparcia odbiorców energii, rządy powinny również dążyć do osiągnięcia większej stabilności fiskalnej w celu zapewnienia powrotu finansów publicznych na zrównoważoną ścieżkę.
UE potrzebuje solidnych i niezawodnych ram koordynacji polityki gospodarczej i fiskalnej
Solidne unijne ramy koordynacji i nadzoru polityki gospodarczej i fiskalnej nadal mają istotne znaczenie. Po szeroko zakrojonych dyskusjach Rada Unii Europejskiej dokonała w 2023 uzgodnień dotyczących reformy ram zarządzania gospodarczego UE, co otworzyło drogę do rozmów trójstronnych między Komisją Europejską, Radą UE i Parlamentem Europejskim. Rok 2024 będzie ważnym rokiem dla ich wdrożenia[7].
Koszty pracy stały się najważniejszym czynnikiem napędzającym inflację krajową w dalszej części roku
1.5 Znaczne zaostrzenie warunków kredytowych i warunków finansowania przy wzroście stóp procentowych
Niższe rentowności obligacji pomimo zacieśniania polityki pieniężnej, odzwierciedlające zmianę oczekiwań pod koniec roku
Długoterminowe stopy procentowe oraz koszt kredytu na zakup mieszkań przez przedsiębiorstwa i gospodarstwa domowe
Źródła: Bloomberg, LSEG i obliczenia EBC.Uwagi: Dane miesięczne. Rentowność 10-letnich obligacji skarbowych strefy euro jest średnią ważoną PKB. Wskaźniki kosztu kredytu są obliczane poprzez agregację krótko- i długoterminowych stóp kredytów i pożyczek bankowych z wykorzystaniem 24-miesięcznej średniej ruchomej nowych kredytów. Najnowsze dane z grudnia 2023.
Zaostrzanie polityki pieniężnej w kontekście szerokiego pieniądza i pośrednictwa bankowego
Oprocentowanie pożyczek i kredytów bankowych dla firm i gospodarstw domowych gwałtownie wzrosło wraz z zaostrzeniem polityki pieniężnej
W 2023 akcja kredytowa dla gospodarstw domowych i firm znacznie spadła w wyniku zaostrzenia warunków kredytowych (wykres 1.11). W ostatnich trzech kwartałach roku miesięczne przepływy netto kredytów były prawie zerowe. Roczna dynamika kredytów bankowych dla gospodarstw domowych wyniosła 0,3% w grudniu, odzwierciedlając głównie spowolnienie dynamiki kredytów hipotecznych w związku ze spadkiem cen nieruchomości po raz pierwszy od 2014. Roczna dynamika kredytów bankowych dla przedsiębiorstw spadła i wyniosła 0,4% w grudniu, a przepływy netto całkowitego finansowania zewnętrznego dla podmiotów niefinansowych znajdowały się na historycznie niskim poziomie (wykres 1.12).
Wzrost podaży pieniądza M3 i wzrost kredytów dla przedsiębiorstw i gospodarstw domowych
Źródła: EBC i Eurostat.Uwagi: Przedsiębiorstwa to podmioty niefinansowe. MIF: monetarne instytucje finansowe. W pozycji „kredyty i pożyczki spoza sektora MIF i z pozostałych krajów świata”, niemonetarne instytucje finansowe obejmują pozostałe instytucje pośrednictwa finansowego, fundusze emerytalne i instytucje ubezpieczeniowe. „Pożyczki z sektora MIF” i „pożyczki spoza sektora MIF i z pozostałych krajów świata” są korygowane o sprzedaż i sekurytyzację kredytów . Pozycja „Pozostałe”, to różnica pomiędzy kwotą całkowitą a instrumentami przedstawionymi na wykresie i obejmuje ona pożyczki wewnątrzgrupowe i kredyt kupiecki. Najnowsze dane dotyczą trzeciego kwartału 2023. Roczne przepływy za rok 2023 są obliczane jako suma przepływów z czterech kwartałów od czwartego kwartału 2022 do trzeciego kwartału 2023.
Europejski Bank Centralny pracuje nad lepszym zrozumieniem makroekonomicznych skutków zmian klimatu i polityk w celu złagodzenia ich wpływu, zgodnie ze zobowiązaniami wynikającymi z przeglądu strategii na lata 2020-2021[11]. Działania te są bardzo istotne z punktu widzenia głównego obowiązku EBC, jakim jest utrzymanie stabilności cen. Złożoność zmian klimatycznych oraz nieliniowy i wysoce niepewny charakter ich skutków wymagają pogłębionej analizy makroekonomicznej w celu ograniczenia błędów prognoz i zrozumienia zmian strukturalnych w gospodarce wywoływanych zmianami klimatycznymi.
Rosnący wpływ fal upałów na inflację cen żywności w Europie
Ekstremalne zjawiska pogodowe powodują zazwyczaj ograniczenie produkcji w krótkim okresie, ale całkowity efekt ekonomiczny obejmuje nie tylko bezpośrednie i natychmiastowe skutki będące wynikiem, na przykład, zniszczenia domów, fabryk czy maszyn. Przykłady obejmują zakłócenia w innych regionach lub sektorach będące wynikiem powiązań w łańcuchu dostaw lub niedostępności infrastruktury. Utrata przychodów w takich sektorach oraz niższa wydajność produkcyjna powodują zazwyczaj zmniejszenie popytu na produkty i usługi innych sektorów. Kolejnym skutkiem jest większa niepewność, która może skłonić gospodarstwa domowe i przedsiębiorstwa do zweryfikowania swoich poglądów na temat ryzyka wystąpienia katastrofy i która może prowadzić do ograniczenia wydatków.
W dłuższym horyzoncie czasowym zmiany klimatyczne mogą także ograniczać dynamikę produkcji w bardziej trwały sposób[14]. Przykładowo, mniejsze opady śniegu zagrożą rentowności wielu obszarów narciarskich w Europie, a niektóre regiony śródziemnomorskie mogą stać się zbyt gorące dla celów turystyki letniej; z drugiej strony, niektóre regiony na północy Europy mogą na tym skorzystać. Plony w rolnictwie i leśnictwie ucierpią w wyniku wzrostu średnich temperatur. Zmiana upraw może złagodzić niektóre skutki, jednakże mniej przewidywalne wzorce temperatur i opadów również mogą mieć wpływ na produkcję rolną. Wyższe temperatury powyżej komfortu termicznego wynoszącego około 19-22°C, występujące częściej w cieplejszym klimacie, zmniejszają produktywność pracowników.
Adaptacja, tj. dostosowanie do cieplejszego klimatu, może pomóc ograniczyć skutki makroekonomiczne. Obejmuje to, na przykład, instalację klimatyzacji w celu zmniejszenia wpływu stresu cieplnego na wydajność pracy lub zmianę upraw w celu ograniczenia strat produkcji rolnej. Takie działania będą jednak prawdopodobnie miały wpływ na budżety rządowe i przestrzeń fiskalną[15]. Ubezpieczenia stanowią kolejne narzędzie adaptacji, ale w Europie istnieje już znaczna luka w zakresie ochrony ubezpieczeniowej od ryzyka związanego z pogodą i klimatem[16].
Osiągnięcie redukcji emisji w celu osiągnięcia celów porozumienia paryskiego i niedopuszczenia do bardziej katastrofalnego w skutkach globalnego ocieplenia wymaga szeroko zakrojonej transformacji strukturalnej gospodarki. Należy dokonać realokacji kapitału i siły roboczej pomiędzy sektorami i w ich obrębie, a nawet w obrębie poszczególnych przedsiębiorstw (np. producenci samochodów będą musieli przestawić fabryki z produkcji samochodów z silnikami spalinowymi na produkcję pojazdów elektrycznych o napędzie akumulatorowym). Powodzenie takiej realokacji będzie zależeć od wdrożenia skutecznej polityki transformacyjnej, elastyczności rynków, w szczególności zdolności gospodarki do finansowania oraz absorpcji niezbędnych znacznych inwestycji kapitałowych, oraz od rozwoju technologii o zerowej emisji dwutlenku węgla, a także od dostępności siły roboczej, która będzie wdrażać te technologie.
Analiza sugerująca łagodny wpływ działań podjętych do tej pory w ramach polityki klimatycznej na gospodarkę prawdopodobnie nie oddaje pełnego obrazu sytuacji[17]. Dostępne modelowe oceny kształtowania się cen emisji dwutlenku węgla wykazują jedynie ograniczony wpływ na produkcję i inflację[18]. Podjęte do tej pory działania są jednak nadal zdecydowanie niewystarczające do osiągnięcia unijnego celu ograniczenia emisji, a szerszy wpływ transformacji, w tym skutki zaostrzonych regulacji i ambitniejszych celów, może być trudny do oszacowania.
Tempo transformacji ma istotny wpływ na ostateczne skutki gospodarcze: opóźnianie transformacji będzie wymagało szybszych i bardziej radykalnych zmian polityki w późniejszym okresie, zwiększając prawdopodobieństwo powstania aktywów osieroconych i wyższego bezrobocia strukturalnego[19]. Co więcej, różne polityki transformacji mają różny wpływ na produktywność[20]. Narzędzia polityki opartej na rozwiązaniach rynkowych, takie jak podatki od emisji dwutlenku węgla, mają mniejszy wpływ na produktywność przedsiębiorstw emitujących duże ilości dwutlenku węgla niż narzędzia polityki, która nie jest oparta na rozwiązaniach rynkowych (takie jak zakaz wykorzystywania niektórych produktów lub procesów).
Na konkurencyjność gospodarki strefy euro mają również wpływ globalne decyzje w zakresie polityki transformacji. Obejmują one podwyższenie cen węgla, a także prowadzenie odpowiedniej polityki przemysłowej, co obejmuje uchwalenie w ostatnim czasie ustawy klimatyczno-inflacyjnej Inflation Reduction Act w Stanach Zjednoczonych. Unijny system handlu uprawnieniami do emisji (ETS) może powodować „ucieczkę emisji”, tj. przenoszenie wysokoemisyjnej produkcji do  regionów o mniej restrykcyjnych wymogach dotyczących emisji o mniej restrykcyjnej polityce w zakresie ochrony środowiska. Zjawisko to można to ograniczyć poprzez staranną kalibrację Mechanizmu Dostosowywania Granic Emisji do istniejących mechanizmów zapobiegania wyciekom dwutlenku węgla do atmosfery[21].
Podsumowując, zmiany klimatu i polityka łagodzenia ich skutków wywierają wpływ na prawie wszystkie aspekty analizy makroekonomicznej przeprowadzanej przez banki centralne. Kluczowe pytania dotyczące na przykład sposobu, w jaki powinna przebiegać transformacja i wynikających z niej zmian  strukturalnych w gospodarce, lub makroekonomicznego wpływu ekstremalnych warunków pogodowych i zagrożeń związanych z przyspieszonymi zmianami klimatu, a także pytania dotyczące roli kapitału naturalnego i usług ekosystemowych, pozostają bez odpowiedzi.
Ramka 2	Wpływ jednostkowej marży zysku na obserwowaną niedawno krajową presję cenową
Niniejsza ramka opisuje sposób, w jaki zyski jednostkowe przyczyniły się do dynamiki krajowej presji cenowej w 2023 z punktu widzenia rachunkowości.
Krajowa presja cenowa była bardzo silna w 2023, ale ustąpiła w ciągu roku wraz ze spadkiem zysków jednostkowych
Nietypowy rozwój sytuacji gospodarczej po pandemii tłumaczy silny wzrost zysku jednostkowego w roku 2022 i na początku 2023
Źródło: Eurostat i obliczenia EBC.Uwaga: Najnowsze dane dotyczą czwartego kwartału 2023.
W miarę ustępowania wpływu czynników niestandardowych, zyski jednostkowe dostosowały się do cyklu gospodarczego i swojej typowej roli bufora
Ponadto w roku 2023 EBC kontynuował rozpoczęte w poprzednim roku stopniowe wygaszanie pandemicznych rozwiązań łagodzących kryteria zabezpieczeń kredytów, a rating kredytowy Republiki Greckiej podniesiono do poziomu inwestycyjnego. W trosce o skuteczną realizację swojej polityki, w ciągu 2023 roku Eurosystem przywiązywał wyjątkową wagę do zarządzania ryzykiem, m.in dywersyfikując akceptowane przez siebie źródła oceny kredytowej. W związku z podwyżką głównych oficjalnych stóp procentowych w walce z inflacją, EBC poniósł straty z tytułu ujemnych dochodów odsetkowych, częściowo zrekompensowane wcześniej utworzonymi buforami finansowymi. W przyszłości oczekuje się ponownego wzrostu dochodów pieniężnych EBC, co będzie się przyczyniać do jego skuteczności operacyjnej.
2.1 Realizacja restrykcyjnej polityki pieniężnej: sprowadzić inflację do celu 2%
W styczniu inflacja wciąż wynosiła 8,6%, jednak gospodarka zachowała odporność na piętrzące się wyzwania
Po wyraźnym spowolnieniu obserwowanym od połowy roku 2022, z początkiem roku 2023 w strefie euro nastąpiła stagnacja wzrostu gospodarczego. Jednak w obliczu poważnych wyzwań, takich jak osłabienie globalnej aktywności gospodarczej, niepewność geopolityczna w kontekście agresji Rosji na Ukrainę, wysoka inflacja oraz zaostrzone warunki finansowania, gospodarka wykazała pewną odporność. W styczniu, dzięki spadkowi cen energii, nieznacznie obniżyła się inflacja całkowita – choć nadal pozostała wysoka (8,6%), m.in. ze względu na wysokie ceny żywności. Uporczywość inflacji wynikała po części z przemożnego wpływu wysokich kosztów energii na całą gospodarkę, kształtujących także na ceny żywności oraz utrzymujących się – choć słabnących – czynników wywołanych pandemią, takich jak zakłócenia w łańcuchach dostaw czy odłożony popyt. Obserwowano również przyspieszony wzrost płac.
W lutym Rada Prezesów podniosła stopy procentowe, sygnalizując zamiar dalszych podwyżek
Zawirowania w amerykańskim sektorze bankowym spowodowały wzrost niepewności w Europie, co uwypukliło potrzebę kierowania się danymi w decyzjach dotyczących stóp procentowych
Coraz wyraźniej ujawniał się wpływ restrykcyjnej polityki pieniężnej na warunki finansowania w strefie euro
Rada Prezesów kontynuowała podwyżki stóp procentowych, ponieważ presja cenowa pozostawała silna...
Nastąpił wyraźny spadek inflacji całkowitej. W maju obniżyła się ona do 6,1%, z poziomu 8,5% w lutym, 6,9% w marcu i 7,0% w kwietniu. Tym niemniej, chociaż oczekiwano dalszego spadku inflacji i zbliżania się jej do celu – przede wszystkim dzięki równoczesnemu zaostrzeniu warunków finansowania, które coraz silniej tłumiło popyt – nadal przewidywano utrzymywanie się nadmiernie silnej presji cenowej przez zbyt długi okres. Dlatego też Rada Prezesów zdecydowała o dwóch kolejnych podwyżkach stóp procentowych o 25 pkt bazowych, odpowiednio w maju i czerwcu.
Po zmniejszeniu ich tempa w marcu, w lipcu reinwestycje w ramach APP zakończono. Reinwestycje w ramach PEPP miały być kontynuowane co najmniej do końca roku 2024. Jednocześnie rozwój sytuacji od ostatniego posiedzenia Rady Prezesów dotyczącego polityki pieniężnej potwierdził oczekiwania, że przez resztę roku inflacja będzie się obniżać, utrzymując się jednak przez dłuższy czas powyżej celu. Biorąc to wszystko pod uwagę, Rada Prezesów postanowiła kontynuować dotychczasowy kurs i podwyższyć stopy procentowe o kolejne 25 pkt bazowych w lipcu.
W lipcu Rada Prezesów podjęła także decyzję o obniżeniu oprocentowania rezerwy obowiązkowej ze stopy depozytowej do poziomu 0%. Decyzja ta miała na celu utrzymanie skuteczności polityki pieniężnej dzięki zachowaniu kontroli nad kursem polityki pieniężnej, przy jednoczesnym zapewnieniu pełnego przełożenia decyzji dotyczących stóp procentowych na rynki pieniężne. Zwiększyło to również skuteczność polityki pieniężnej poprzez obniżenie całkowitych kosztów oprocentowania rezerw, przy zachowaniu tego samego stopnia restrykcyjności.
W związku z tym, że stopa inflacji w sierpniu nie była zauważalnie niższa od poziomu 5,3% odnotowanego w lipcu, a prognozy inflacji we wrześniowych projekcjach ekspertów EBC na lata 2023 i 2024 skorygowano w górę – głównie ze względu na wyższą ścieżkę cen energii – na wrześniowym posiedzeniu Rada Prezesów podniosła podstawowe stopy procentowe EBC o kolejne 25 pkt bazowych. W wyniku tego łączny wzrost stóp procentowych w ciągu 2023 wyniósł 200 pkt bazowych, a stopa depozytowa osiągnęła 4% (zob. wykres 2.1)
...stwierdzając, że utrzymanie obecnego poziomu stóp procentowych przez dostatecznie długi okres znacznie ułatwiłoby sprowadzenie inflacji do celu w odpowiednim terminie
W październiku zakończyła się najdłuższa seria podwyżek stóp procentowych w historii euro
Pod koniec roku inflacja pozostawała w trendzie spadkowym, osiągając 2,4% w listopadzie. Jednak na grudniowym posiedzeniu Rada Prezesów doszła do wniosku, że w najbliższej przyszłości inflacja może ponownie przejściowo wzrosnąć na skutek efektu bazy. Inflacja bazowa obniżała się nadal. Projekcje makroekonomiczne ekspertów Eurosystemu sugerowały, że w 2024 inflacja zacznie ponownie stopniowo spadać. Jednocześnie wewnętrzna presja cenowa pozostawała silna, głównie ze względu na znaczny wzrost jednostkowych kosztów pracy.
Rada Prezesów utrzymała stopy procentowe na niezmienionym poziomie i postanowiła przyspieszyć normalizację bilansu Eurosystemu
W tych okolicznościach, na grudniowym posiedzeniu Rada Prezesów postanowiła utrzymać podstawowe oficjalne stopy procentowe na niezmienionym poziomie.
W grudniu Rada Prezesów podjęła także decyzję o przyspieszeniu normalizacji bilansu Eurosystemu. Wyraziła ona zamiar pełnej reinwestycji spłat kapitału z zapadających papierów wartościowych PEPP do połowy roku 2024, a następnie redukcji portfela średnio o 7,5 mld EUR miesięcznie do końca roku i zaprzestania reinwestycji po tym okresie.
Dalsza redukcja sumy bilansowej Eurosystemu; zakończenie reinwestycji APP i zapadanie operacji TLTRO III
W ramach rozpoczętej w roku 2022 normalizacji polityki pieniężnej, w roku 2023 sumę bilansową Eurosystemu nadal stopniowo redukowano. Zmniejszyła się ona wraz z zakończeniem fazy pełnej i częściowej reinwestycji APP, odpowiednio w lutym i w czerwcu. W ramach PEPP Eurosystem kontynuował pełne reinwestycje przez cały rok. Do końca 2023 suma bilansowa obniżyła się do 6,9 bln EUR, głównie w wyniku zapadania operacji TLTRO III, przedterminowych spłat, a do pewnego stopnia także z powodu rozpoczęcia likwidacji portfela APP.
Na koniec roku 2023 wartość aktywów związanych z polityką pieniężną w bilansie Eurosystemu osiągnęła 5,1 bln EUR, co oznaczało spadek o 1,2 bln EUR w porównaniu z końcem 2022. Kredyty dla instytucji kredytowych strefy euro stanowiły 6% sumy aktywów (spadek z 17% na koniec roku 2017), natomiast aktywa skupowane dla celów polityki pieniężnej stanowiły około 68% tej sumy (wzrost z 62% na koniec roku 2022). Na pozostałe aktywa finansowe w bilansie składały się głównie aktywa denominowane w walutach obcych, złoto oraz denominowane w euro portfele niezwiązane z polityką pieniężną.
Po stronie pasywów suma rezerw instytucji kredytowych i wykorzystania depozytu jednodniowego zmniejszyła się na koniec roku 2023 do 3,5 bln EUR (z 4,0 bln EUR pod koniec roku 2022), co stanowiło 51% pasywów (w porównaniu z 50% na koniec roku 2022). Wartość banknotów w obiegu praktycznie nie uległa zmianie i wyniosła 1,6 bln EUR, co stanowiło 23% pasywów (wzrost z 20%).
W roku 2023, po komunikacie z grudnia 2022, Eurosystem pracował nad przeglądem swoich operacyjnych zasad kontrolowania krótkoterminowych stóp procentowych, zakończonym w marcu 2024.
Źródło: EBC.Uwagi: Wartości dodatnie odnoszą się do aktywów, a ujemne do pasywów. Linia nadwyżki płynności jest przedstawiona jako wartość dodatnia, chociaż dotyczy ona sumy następujących pozycji pasywów: środki na rachunkach bieżących powyżej wymaganego poziomu rezerwy obowiązkowej i wykorzystanie depozytu jednodniowego.
Przyjęcie euro przez Chorwację 1 stycznia 2023 i włączenie bilansu Hrvatska narodna banka do skonsolidowanego bilansu Eurosystemu powiększyło jego aktywa i pasywa o 45 mld EUR.
Struktura portfeli APP i PEPP według kategorii aktywów i jurysdykcji
Zakończenie programów skupu aktywów zostało dobrze przyjęte przez rynek
APP obejmuje 4 aktywne programy skupu aktywów: trzeci program skupu listów zastawnych (third covered bond purchase programme, CBPP3), program skupu papierów wartościowych zabezpieczonych aktywami (asset-backed securities purchase programme, ABSPP), program skupu aktywów sektora publicznego (public sector purchase programme, PSPP) oraz program skupu aktywów sektora przedsiębiorstw (corporate sector purchase programme, CSPP). Program PEPP uruchomiono w 2020 w reakcji na pandemię. Wszystkie kategorie aktywów kwalifikowane do APP spełniają również kryteria PEPP (papiery wartościowe emitowane przez Republikę Grecką objęto tymczasowo zwolnieniem z obowiązku spełnienia wymogów kwalifikujących w ramach PEPP)[25].
Na koniec roku 2023 wartość aktywów zgromadzonych w PEPP sięgnęła 1,7 bln EUR (według kosztów zamortyzowanych). Kwota listów zastawnych stanowiła mniej niż 1% (6 mld EUR) całkowitej wartości zakupionych instrumentów, obligacji sektora przedsiębiorstw – 3% (46 mld EUR), a sektora publicznego – 97% (1 614 mld EUR).[26] Średni ważony termin zapadalności papierów wartościowych sektora publicznego w ramach PEPP na koniec roku 2023 wynosił 7,3 roku, przy pewnych różnicach między jurysdykcjami.
Aktywa zakupione w ramach PSPP, CSPP, CBPP3 i PEPP udostępniano nadal na potrzeby pożyczek papierów wartościowych w celu wsparcia płynności rynku obligacji i repo. W roku 2023 warunki na rynku repo znacznie się poprawiły w porównaniu z rokiem poprzednim, co znalazło odzwierciedlenie w mniejszych wolumenach pożyczek i kredytów.
Na koniec roku 2023 kwota nierozliczonych operacji refinansujących Eurosystemu wynosiła 410 mld EUR, czyli o 914 mld EUR mniej niż na koniec roku 2022. Zmiana ta wynikała głównie z dobrowolnych spłat przedterminowych (312,5 mld EUR) oraz zapadania operacji (612,9 mld EUR) w ramach serii TLTRO III. Średni ważony termin zapadalności operacji refinansujących Eurosystemu do spłaty skrócił się z około 10,5 miesięcy na koniec roku 2022 do około 5,2 miesięcy na koniec roku 2023.
W marcu 2022 EBC ogłosił stopniowe wygaszanie pandemicznych rozwiązań łagodzących kryteria zabezpieczeń. Rozwiązania te stanowiły główny element reakcji EBC na pandemię w ramach polityki pieniężnej. Poszerzały one dostęp kontrahentów do operacji kredytowych Eurosystemu, zwiększając pulę akceptowanych zabezpieczeń. Polegały one przede wszystkim na tymczasowym ograniczeniu redukcji wyceny zabezpieczenia (haircut) o stały współczynnik 20% oraz tymczasowemu rozszerzeniu zbioru zasad dodatkowych należności kredytowych (ACC) dla niektórych krajowych banków centralnych.
Stopniowe ich wygaszanie rozpoczęło się w lipcu 2022. W drugim etapie, który wszedł w życie 29 czerwca 2023, tymczasowe ograniczenie redukcji wartości wyceny aktywów rynkowych i nierynkowych całkowicie zlikwidowano wprowadzając nowy system redukcji wyceny wartości, co oznaczało powrót do tego samego poziomu tolerancji ryzyka EBC dla operacji kredytowych, jaki obowiązywał przed pandemią[27].
We wrześniu 2023 odpowiedni rating kredytowy Republiki Greckiej podniesiono ze stopnia jakości kredytowej 4 do stopnia 3 w zharmonizowanej skali ratingowej Eurosystemu (od BB+ do BBB-), przyznając wszystkim instrumentom dłużnym emitowanym przez rząd centralny Republiki Greckiej poziom inwestycyjny[30]. Instrumenty dłużne wyemitowane przez rząd centralny Republiki Greckiej, które wcześniej korzystały ze zwolnienia z wytycznych w sprawie tymczasowych środków zabezpieczających, od września 2023. podlegają zatem kryteriom kwalifikacji zgodnie z ogólnymi ramami zabezpieczeń.
Nominalna kwota kwalifikowanych aktywów zbywalnych w 2023 wzrosła o 1,2 bln EUR, osiągając na koniec roku poziom 18,3 bln EUR (wykres 2.3). Papiery wartościowe instytucji rządowych szczebla centralnego nadal stanowiły największą kategorię aktywów (9,9 bln EUR). Pozostałe klasy aktywów obejmowały obligacje przedsiębiorstw (1,9 bln EUR), bankowe listy zastawne (1,8 bln EUR) i niezabezpieczone obligacje bankowe (2 bln EUR). Obligacje samorządowe (603 mld EUR), papiery wartościowe zabezpieczone aktywami (600 mld EUR) i inne aktywa zbywalne (1,4 bln EUR) stanowiły stosunkowo niewielką część aktywów.
Źródło: EBC.Uwagi: Wartości aktywów w kwotach nominalnych. Wykres pokazuje średnie danych na koniec miesiąca dla każdego z okresów.
Źródło: EBC.W przypadku zabezpieczeń przedstawiono średnie danych na koniec miesiąca dla każdego z okresów, a także ich wartości po wycenie i redukcji wartości. W przypadku kredytu do spłaty przedstawiono dane dzienne.
Eurosystem na bieżąco zarządza ryzykiem finansowym, nieodłącznie towarzyszącym przeprowadzaniu operacji polityki pieniężnej. Zespół odpowiedzialny za zarządzanie ryzykiem dąży do optymalizacji operacji pod kątem ryzyka, tj. realizacji celów polityki pieniężnej przy możliwie najniższym jego poziomie[31].
Straty wynikłe z różnej wrażliwości aktywów i pasywów na stopę procentową
Najważniejsze zmiany zasad zarządzania ryzykiem Eurosystemu w 2023 polegały na dalszej dywersyfikacji źródeł oceny kredytowej i silniejszej preferencji w skupie papierów wartościowych sektora przedsiębiorstw dla emitentów o lepszych parametrach klimatycznych.
W roku 2023 do Europejskiego Systemu Oceny Kredytowej Eurosystem Credit Assessment Framework (ECAF) włączono dodatkowe źródła oceny kredytowej. ECAF są to ramowe zasady zarządzania ryzykiem stosowane przez Eurosystem dla ograniczania ryzyka kredytowego aktywów wykorzystywane w operacjach polityki pieniężnej. Definiują one procedury, konkretne zasady i techniki, dzięki którym wymogi Eurosystemu w zakresie wysokiej jakości kredytowej wszystkich kwalifikowanych aktywów są zawsze spełniane. Obejmuje to ocenę, akceptację i monitorowanie różnego rodzaju źródeł oceny zdolności kredytowej.
Zaakceptowano wewnętrzny system oceny zdolności kredytowej banku centralnym Grecji jako źródło oceny zdolności kredytowej
W kwietniu 2023 Rada Prezesów postanowiła zaaprobować wewnętrzny system oceny zdolności kredytowej banku centralnego Grecji, który dokonuje takich ocen podmiotów prawnych sektora niefinansowego w Grecji, jako swoje źródło oceny zdolności kredytowej. Na podstawie tych ocen można obecnie stwierdzać, czy dane zobowiązania greckiego sektora przedsiębiorstw niefinansowych można zakwalifikować jako zabezpieczenie operacji kredytowych Eurosystemu oraz w jakim stopniu należy zastosować redukcję ich wartości. Wewnętrzny system oceny Banku Grecji jest jednym z dziewięciu krajowych systemów oceny kredytowej banków centralnych akceptowanych obecnie przez Radę Prezesów.
Akceptacja Scope Ratings GmbH  w roli nowej zewnętrznej agencji ratingowej
W listopadzie Rada Prezesów postanowiła zaakceptować Scope Ratings GmbH w roli zewnętrznej instytucji oceny kredytowej (External Credit Assessment Institution, ECAI), po szczegółowej ocenie przez Eurosystem złożonego przez firmę wniosku, na podstawie swoich kryteriów aprobaty ECAI. W ocenie uwzględniono kryteria ilościowe i jakościowe, a także wszelkie istotne informacje zwrotne od Europejskiego Urzędu Nadzoru Giełd i Papierów Wartościowych. Oceny przedstawione przez Scope Ratings będą stosowane w połączeniu z ocenami poprzednio zatwierdzonych ECAI (DBRS Morningstar, Fitch Ratings, Moody’s oraz S&P Global Ratings) w celu określenia możliwości kwalifikowania aktywów do operacji polityki pieniężnej i redukcji wartości ich wyceny, po zakończeniu procesu integracji Scope Ratings z infrastrukturą informatyczną Eurosystemu.
Zarządzanie ryzykiem skupu aktywów w programach APP i PEPP
Kontynuacja zarządzania ryzykiem finansowym skupu aktywów przy pomocy mechanizmów kontroli ryzyka właściwych dla poszczególnych klas aktywów
Ramka 3	Zmiany poziomu nadpłynności i ich wpływ na niezabezpieczoną rynkową stopę procentową rynku pieniężnego w euro
W tej ramce rozważamy konsekwencje redukcji sumy bilansowej Eurosystemu dla rynku pieniężnego w euro. Spadek nadpłynności spowodowany zmniejszeniem sumy bilansowej nie zakłócił transmisji zmian podstawowych stóp procentowych EBC do niezabezpieczonej stopy procentowej rynku pieniężnego. Jednak w 2023 pojawiła się asymetria w reakcji rozpiętości (spreadu) pomiędzy krótkoterminową stopą euro (€STR) a stopą depozytową EBC, która zareagowała słabiej na absorpcję nadpłynności niż na pierwotny zastrzyk płynności. Wstępna analiza sugeruje, że zjawisko to jest prawdopodobnie przejściowe.
Spadek nadpłynności nie spowodował zmniejszenia rozpiętości pomiędzy €STR a stopą depozytową
Dane historyczne wskazują, że znaczny spadek nadpłynności powinien skutkować zmniejszeniem się rozpiętości pomiędzy €STR a stopą depozytową. Jednak wspomniany spadek nadpłynności nie przyniósł takiego efektu (wykres A, panel b); rozpiętość rosła do drugiej połowy roku 2022 , by od listopada 2022 ustabilizować się na poziomie ok. -10 pkt bazowych. To odstępstwo od historycznych wzorców nasuwa pytanie, czy jest to zjawisko przejściowe, czy też zmiana strukturalna.
Źródła: EBC (baza danych operacji rynkowych), obliczenia Bloomberga i EurosystemuUwaga: Panel a): okres ujemnej stopy depozytu w banku centralnym kończy się 26 lipca 2022 podwyższeniem stopy z -0,50% do 0,00% 27 lipca. Panel b): okres ujemnej stopy depozytu w banku centralnym (ujęty na tym wykresie) trwa od 1 października 2019 do 26 lipca 2022. Okres zerowej stopy depozytu w banku centralnym trwa od 27 lipca do 13 września 2022. Okres dodatniej stopy depozytu w banku centralnym rozpoczyna się 14 września 2022, podwyższeniem stopy z 0,00% do 0,75%.
Faktyczna likwidacja dwufilarowego systemu oprocentowania nadwyżek rezerw banków w lipcu 2022 sprawiła, że dodatkowy 1 bln EUR uwolniono do transakcji (wykres B, panel a). W okresie ujemnych stóp procentowych, a także po uruchomieniu systemu dwufilarowego w październiku 2019, nadpłynność do wykorzystania w transakcjach była mniejsza od jej nominalnej kwoty, ponieważ część środków znajdująca się w depozycie Eurosystemu korzystała z uprzywilejowania w postaci zwolnienia z oprocentowania ujemnego. Zakończenie polityki ujemnych stóp procentowych położyło kres temu przywilejowi. Uwolnienie dodatkowych środków spowodowało między innymi wzrost wolumenu transakcji międzybankowych niezabezpieczonymi depozytami overnight.
Zgodnie z danymi ze sprawozdań statystycznych rynku pieniężnego, kwota udzielanych niezabezpieczonych kredytów wzrosła ze średnio 120 mld EUR dziennie w okresie ujemnej depozytowej stopy procentowej w latach 2021 i 2022 do 210 mld EUR pod koniec roku 2023. Wzrost dotyczył wszystkich sektorów kontrahentów. Powrót dodatnich stóp procentowych i likwidacja dwufilarowego systemu oprocentowania doprowadziły więc do znacznego wzrostu podaży w segmencie kredytów niezabezpieczonych.
Źródła: EBC (baza danych operacji rynkowych MMSR), obliczenia Bloomberga i Eurosystemu.Uwaga: Panel a): okres ujemnej stopy depozytu w banku centralnym kończy się 26 lipca 2022 podwyższeniem stopy z -0,50% do 0,00% 27 lipca. „Rezerwy zwolnione” oznaczają część nadpłynności zwolnioną z ujemnego oprocentowania w systemie dwufilarowym. Panel b): Okres dodatniej stopy depozytu w banku centralnym rozpoczyna się 14 września 2022 podwyższeniem stopy z 0,00% do 0,75%. Transakcje przedstawione na wykresie obejmują wszystkie depozyty overnight oprocentowane stopą €STR, depozyty przedsiębiorstw, wkłady na żądanie oraz część innych kredytów z terminem zapadalności do jednego roku. MMF: fundusze rynku pieniężnego; NFC: przedsiębiorstwa niefinansowe. Pozycja „pozostałe” obejmuje fundusze inwestycyjne (z wyjątkiem funduszy rynku pieniężnego), fundusze emerytalne i ubezpieczeniowe a także pozostałe sektory.
Podsumowując, brak redukcji rozpiętości między stopą €STR a stopą depozytu w banku centralnym może być zjawiskiem przejściowym, ponieważ w warunkach nadwyżki podaży banki dysponują siłą przetargową do negocjowania ceny depozytów krótkoterminowych, co pozwala im rekompensować wpływ na wskaźniki regulacyjne. Zbliżenie stopy €STR i stopy depozytu w banku centralnym może jeszcze nastąpić w miarę dalszego spadku poziomu nadpłynności, który może wpływać na równowagę sił między popytem na gotówkę a jej podażą.
3 Europejski sektor finansowy: odporny, ale funkcjonujący w warunkach kruchej stabilności finansowej
Banki w strefie euro okazały się w roku 2023 odporne, zwłaszcza w obliczu upadłości banków w Stanach Zjednoczonych i Szwajcarii. Banki skorzystały z postępu osiągniętego na kilku frontach oraz dalszego zaangażowania nadzoru. Niemniej jednak stabilność finansowa pozostawała krucha, ponieważ zaostrzone warunki finansowania stanowiły wyzwanie dla gospodarki realnej i sektora finansowego. Władze krajowe nadal wprowadzały lub zwiększały bufory kapitałowe w celu wzmocnienia sektora bankowego. Ponadto dodatkowo udoskonalono ramy regulacyjne dla banków a także dla infrastruktury finansowej oraz innowacji w celu wzmocnienia długoterminowej odporności systemu finansowego.
Stabilność finansowa nadal krucha w strefie euro
Zaostrzenie warunków finansowych oraz wyższe koszty obsługi zadłużenia dla gospodarstw domowych, firm i rządów
W roku 2023 państwa strefy euro, po zablokowaniu stóp procentowych na niskim poziomie w poprzednich latach i w kontekście wprowadzonego przez EBC instrumentu ochrony transmisji, odnotowały powszechny wzrost kosztów finansowania, który w ciągu roku był niewielki. Rządy krajów stoją jednak w obliczu konieczności refinansowania wymagalnego długu po wyższych stopach procentowych, a ich koszty finansowania pozostają wrażliwe na zmiany w kondycji finansów publicznych, zwłaszcza na ryzyko jej pogorszenia, co mogłyby na nowo wywołać obawy o zdolność do obsługi zadłużenia państwowego. Jednocześnie jeśli zostaną spełnione niezbędne warunki, wszelkiej niekontrolowanej, oderwanej od fundamentów dynamice rynku długu państwowego można przeciwdziałać za pomocą elastyczności reinwestycji w ramach nadzwyczajnego programu zakupów w czasie pandemii i za pomocą wprowadzonego przez EBC instrumentu ochrony transmisji.
W podobny sposób sektor przedsiębiorstw korzystał z niskich stóp procentowych przed pandemią oraz w jej trakcie, a jego wyniki finansowe w 2023 utrzymywały się na dobrym poziomie. W miarę jak ustępowały skutki ożywienia gospodarczego zaostrzono warunki kredytowania, koszty obsługi długu poszły w górę, a podatność przedsiębiorstw na zagrożenia wzrosła. Mimo że ogólny wolumen upadłości pozostał niski, jednak w ciągu roku nastąpił wzrost liczby upadłości przedsiębiorstw. Firmy działające w branży nieruchomości były szczególnie narażone ze względu na trwającą dekoniunkturę na rynku nieruchomości komercyjnych w strefie euro.
Sektor gospodarstw domowych w 2023 stanął w obliczu pogorszenia zdolności do obsługi zadłużenia ze względu na rosnące stopy procentowe i trwającą korektę na rynkach nieruchomości mieszkaniowych. Gwałtowny wzrost kosztów finansowania zewnętrznego trwający od początku cyklu zacieśniania polityki pieniężnej miał wyraźnie negatywny wpływ na popyt na kredyty hipoteczne. Mimo to prężny rynek pracy jak również ograniczenia podaży mieszkań sprzyjały kontrolowanemu chłodzeniu koniunktury na rynkach nieruchomości mieszkaniowych. Niemniej jednak wciąż podwyższone wyceny wskazują, że podatność na zagrożenia może się pojawić, jeśli korekty cen staną się chaotyczne.
Banki, fundusze i ubezpieczyciele ze strefy euro nadal stały w obliczu wyzwań wynikających ze zmian klimatu w 2023. Ryzyko w cyberprzestrzeni również wymagało ścisłego monitorowania. Rosnąca częstotliwość występowania poważnych klęsk żywiołowych wynikających ze zmian klimatu oraz rosnąca skala związanych z tym strat również podnosiła ceny ubezpieczeń przy jedynie ograniczonej dostępności ubezpieczeń od zagrożeń związanych z klimatem[33]. Okoliczność ta uwydatniła ryzyko większej częstotliwości wystąpienia szoków klimatycznych, pogłębiających wyzwania związane z rentownością dla zakładów ubezpieczeń majątkowych i powiększających istniejące luki w ochronie (odsetek strat ekonomicznych nieobjętych ochroną ubezpieczeniową), co może mieć negatywny wpływ na sytuację makroekonomiczną i stabilność finansową.
Zadaniem EBC jest ocena makroostrożnościowych środków kapitałowych dla banków, proponowanych przez władze krajowe państw uczestniczących w Jednolitym Mechanizmie Nadzorczym. Co ważne w razie potrzeby EBC posiada również uprawnienia do stosowania bardziej rygorystycznych środków. W roku 2023 ścisłe monitorowanie przez EBC nastawienia polityki makroostrożnościowej tych władz nie wskazało na taką potrzebę, ponieważ kilka krajów już wdrożyło nowe środki makroostrożnościowe lub zwiększyło istniejące, by wzmocnić odporność swoich systemów bankowych na skumulowane zagrożenia i ryzyka pogorszenia sytuacji.
Zachowanie odporności systemu finansowego i promowanie ukierunkowanych działań w zakresie polityki makroostrożnościowej
Należy utrzymać bufory makroostrożnościowe, by zachować odporność banków na wypadek pogorszenia się sytuacji w sektorze bankowym
W roku 2023 obaw o stabilność finansową przesunęły się w stronę konsekwencji wyższych stóp procentowych i czynników ryzyka osłabiających wzrost gospodarczy. Z perspektywy polityki makroostrożnościowej zacieśnianie warunków finansowych spowodowało dalsze pogorszenie koniunktury w cyklu finansowym, ale nie doszło do materializacji ryzyka systemowego. W szczególności sytuacja kapitałowa banków nadal była solidna, chociaż wielkości zapasu kapitału w poszczególnych bankach i krajach różniły się, a ograniczenia w podaży kredytu nie były powiązane z wymogami kapitałowymi banków. W przyszłości wyższe koszty obsługi zadłużenia i pogarszające się otoczenie makroekonomiczne mogą zagrozić zdolności sektorów niefinansowych do obsługi zadłużenia i stopniowo pogarszać jakość aktywów bankowych. Taka sytuacja, w połączeniu z niższym wolumenem akcji kredytowej i rosnącymi kosztami finansowania, mogłaby mieć negatywny wpływ na rentowność banków i ich odporność.
Doświadczenia wyniesione z pandemii sugerują, że należy zwiększyć rolę podlegających zniesieniu buforów makroostrożnościowych
ERRS nadal analizowała potencjalne źródła ryzyka systemowego i opublikowała zalecenie w sprawie nieruchomości komercyjnych
W roku 2023 EBC udzielał wsparcia analitycznego, statystycznego, logistycznego i administracyjnego Sekretariatowi ERRS. W szczególności EBC współprzewodniczył grupie roboczej ERRS ds. instrumentów (IWG), grupie roboczej ERRS ds. analiz (AWG) oraz grupie zadaniowej ERRS ds. testów warunków skrajnych, a także zespołowi projektowemu EBC/ERRS ds. monitorowania ryzyka zmian klimatu. EBC współprzewodniczył także dynamicznym zespołom utworzonym w ramach AWG i grupy ds. analizy makroostrożnościowej (MPAG) oraz w ramach IWG i grupy ds. polityki makroostrożnościowej (MPPG) ds. wpływu wyższej inflacji i rosnących stóp procentowych na stabilność finansową, oraz dynamicznemu zespołowi AWG/MPAG ds. płynności systemowej.
Europejski Bank Centralny wspierał również prace ERRS nad: a) narzędziami makroostrożnościowymi służącymi zwiększaniu odporności na zagrożenia cybernetyczne[39], b) systemowymi konsekwencjami i strategicznymi wariantami w odniesieniu do kryptoaktywów i zdecentralizowanego finansowania[40], c) monitorowaniem podatności na zagrożenia związane z niebankowym pośrednictwem finansowym[41], d) strategicznymi wariantami mającymi na celu eliminację ryzyka w segmencie papierów dłużnych przedsiębiorstw i segmencie nieruchomości w ramach sektora funduszy inwestycyjnych[42], e) podatnościami na zagrożenia w sektorze nieruchomości komercyjnych, o których ERRS opublikował stosowne zalecenie[43] oraz f) ramami makrostrożnościowymi w zakresie zarządzania ryzykiem zmian klimatu[44]. Bardziej szczegółowe informacje można znaleźć na stronie internetowej ERRS i w jej raportach rocznych.
3.3 Działania mikroostrożnościowe zapewniające bezpieczeństwo poszczególnym bankom i ich dobrą kondycję
Banki pozostały odporne dzięki postępom poczynionym w ostatnich latach i stałemu zaangażowaniu nadzoru
Mimo takich wyników SREP i mimo tego, że europejskie banki wykazały rekordową rentowność w roku 2023, EBC nie widzi powodów do samozadowolenia. Stopniowo rosnące przełożenie stóp procentowych na oprocentowanie depozytów bankowych i większy wzrost kosztów finansowania banków, a także pogorszenie jakości aktywów w sektorze nieruchomości i innych sektorach wrażliwych na stopy procentowe mogą stanowić zagrożenie dla trwałego generowania wysokich zysków. Prace nadzorcze EBC nadal koncentrują się na utrzymujących się niedociągnięciach w zarządzaniu ryzykiem, zarządzaniu korporacyjnym i kontroli wewnętrznej oraz na pojawiających się zagrożeniach.
W ciągu roku 2023 Nadzór Bankowy EBC stał się bardziej skuteczny i bardziej skupiony na analizie ryzyka. Na podstawie rezultatów wewnętrznych prac oraz zaleceń grupy ekspertów EBC wdrożył nowe zasady tolerancji ryzyka uprawniające organy nadzoru do dostosowania swoich działań i ustalania ich priorytetów wedle indywidualnej sytuacji nadzorowanego banku zamiast stosować jedno uniwersalne podejście. W tym samym duchu wprowadził nowe wieloletnie zasady oceny dla SREP, umożliwiając organom nadzoru lepszą kalibrację intensywności i częstotliwości przeprowadzanych analiz. Zaczął także opracowywać bardziej terminowe i efektywne procesy eskalacji, w oparciu o pełen zakres narzędzi nadzorczych, w tym okresowe kary pieniężne, na przykład w obszarze ryzyka związanego z klimatem i środowiskiem[45].
W grudniu 2023 roku EBC opublikował priorytety nadzorcze na lata 2024-2026, które skupiają się na a) wzmocnieniu odporności na bezpośrednie wstrząsy makrofinansowe i geopolityczne, b) przyspieszeniu skutecznego usuwania niedociągnięć w zarządzaniu korporacyjnym i zarządzaniu ryzykiem zmian klimatu i środowiska oraz c) dalszym postępie w transformacji cyfrowej i budowaniu solidnych ram odporności operacyjnej.
W ramach nieustających wysiłków na rzecz zwiększania przejrzystości w roku 2023 EBC opublikował a) czterostopniową metodę określania wymogów w ramach filaru II według poszczególnych rodzajów ryzyka, b) metodologię SREP w zakresie ryzyka kredytowego i metodologię SREP w zakresie ryzyka rynkowego do zastosowania w cyklu roku 2024 oraz c) przewodnik w sprawie procedur związanych ze znacznymi pakietami akcji; a w styczniu 2024 wydał zaktualizowaną wersję Instrukcji nadzoru, którą po raz ostatni opublikowano w roku 2018.
W kwietniu 2023 roku EBC, wraz z Jednolitą Radą ds. Restrukturyzacji i Uporządkowanej Likwidacji, z zadowoleniem przyjął pakiet zmian legislacyjnych zaproponowanych przez Komisję Europejską w europejskim systemie zarządzania kryzysowego i gwarantowania depozytów.
W październiku 2023 Claudia Buch została powołana na nową przewodniczącą Rady Nadzorczej EBC, zgodnie z ustalonym instytucjonalnym procesem wyboru.
Więcej informacji można znaleźć na stronie internetowej EBC poświęconej nadzorowi bankowemu oraz w Raporcie rocznym EBC z działalności nadzorczej 2023.
W roku 2023 osiągnięto dalsze postępy w doskonaleniu ram regulacyjnych dla sektora finansowego. Do głównych osiągnięć należały a) porozumienie w sprawie wdrożenia przez UE ostatecznych reform Bazylea III, b) inicjatywy mające na celu przeciwdziałanie ryzyku związanemu z klimatem oraz c) propozycja wzmocnienia unijnego systemu zarządzania kryzysowego i gwarantowania depozytów. Istotne postępy osiągnięto także w zakresie uregulowania kryptoaktywów i wzmocnienia regulacji infrastruktury rynkowej, na przykład w odniesieniu do rozliczania centralnego.
Prace w sprawie regulacji sektora bankowego skupiły się na wdrożeniu pakietu Bazylea III, czyli unijnego programu zrównoważonego finansowania i zarządzania kryzysowego
Dyskusje na temat zakończenia budowy unii bankowej skupiały się na poprawie unijnych ram zarządzania kryzysowego i gwarantowania depozytów. Komisja Europejska opublikowała 18 kwietnia 2023 wniosek ustawodawczy mający na celu wzmocnienie zarządzania kryzysowego bankami w UE, a w szczególności zwiększenie możliwości organów w zakresie postępowania w przypadku upadłości mniejszych i średnich banków. EBC z dużym zadowoleniem przyjął pakiet legislacyjny w opinii[51], podkreślając potrzebę stworzenia lepszych narzędzi i opcji finansowania w przypadku zarządzania kryzysowego. Oprócz proponowanego pakietu legislacyjnego EBC wezwał do podjęcia dodatkowych działań w celu dokończenia budowy unii bankowej. Wymaga to w szczególności ustanowienia europejskiego systemu gwarantowania depozytów i stworzenia europejskich ram płynności w ramach restrukturyzacji i uporządkowanej likwidacji.
Poczyniono istotne postępy w zakresie uregulowania kwestii kryptoaktywów i doskonalenia zasad przeciwdziałania praniu pieniędzy
Europejski Bank Centralny nadal aktywnie uczestniczył w finalizacji proponowanego przez Komisję Europejską pakietu legislacyjnego w sprawie przeciwdziałania praniu pieniędzy i finansowaniu terroryzmu (AML/CFT), w tym utworzenia urzędu ds. przeciwdziałania praniu pieniędzy na szczeblu UE. Jak wskazano w opiniach[53], EBC popierał ścisłą współpracę i wymianę informacji między organami nadzoru AML/CFT i europejskim nadzorem bankowym, a także – ogólniej – skuteczny system UE przeciwdziałania niewłaściwemu wykorzystywaniu systemu finansowego UE do prania pieniędzy i finansowania terroryzmu.
Wspieranie postępu w budowie unii rynków kapitałowych i wzmocnienie ram regulacyjnych dotyczących niebankowego pośrednictwa finansowego
Dalsze wysiłki na rzecz przyspieszenia budowy unii rynków kapitałowych i uregulowania sektora NBFI
Ponadto EBC nadal podkreślał znaczenie eliminowania słabości strukturalnych w sektorze NBFI i poprawy właściwych ram polityki z perspektywy makroostrożnościowej. Dokonując analizy ostatnich epizodów warunków skrajnych w sektorze NBFI, w biuletynie Financial Stability Review i biuletynie makroostrożnościowym[56] omówiono konsekwencje polityki dla gotowości do obsługi płynności i dźwigni finansowej w tym sektorze. EBC był również zaangażowany w dokonaną przez FSB ocenę wpływu dźwigni finansowej w sektorze NBFI na stabilność finansową i aktywnie uczestniczył w bieżących pracach nad strategią mającą na celu poprawę odporności tego sektora[57]. W odniesieniu do funduszy otwartych EBC przyczynił się do zmiany zaleceń FSB dotyczących polityki w zakresie strukturalnego niedopasowania płynności w takich funduszach[58].
Eurosystem odgrywa centralną rolę w rozwoju, obsłudze i nadzorowaniu infrastruktury rynkowej i płatności. W 2023 Eurosystem z powodzeniem zmodernizował swój system płatności hurtowych i kontynuował rozwój usług TARGET. W celu dalszego zwiększania integracji i innowacji na europejskich rynkach płatności i papierów wartościowych, Eurosystem zaktualizował swoją strategię dotyczącą płatności detalicznych i rozpoczął analizę potencjalnego wpływu nowych technologii na rozliczanie hurtowych transakcji finansowych. W swoich pracach nad badaniem potencjalnego cyfrowego euro Eurosystem przeszedł z fazy badań do fazy przygotowań.
Około 1000 banków korzysta z systemu T2, by zainicjować transakcje w euro w imieniu własnym lub w imieniu swoich klientów. Za pośrednictwem systemu T2 można uzyskać dostęp do 40 000 banków na całym świecie, wliczając oddziały i spółki zależne. W 2023 system T2 i jego poprzednik TARGET2 przetwarzały codziennie średnio 409 444 płatności o średniej dziennej wartości 2,2 bln EUR. Stanowiło to wzrost dziennego wolumenu płatności o 2,9% w porównaniu z płatnościami dokonanymi w systemie TARGET2 w 2022.
Od dnia 1 stycznia 2023, po przystąpieniu Chorwacji do strefy euro, chorwacka społeczność finansowa przeniosła się z krajowego systemu RTGS do systemu TARGET2/T2. Wprowadzenie chorwackiego rynku do usług TARGET było kontynuowane w czerwcu wraz z migracją do serwisu TARGET Instant Payment Settlement (TIPS) oraz we wrześniu, kiedy chorwacki centralny depozyt papierów wartościowych (CSD) dołączył do TARGET2-Securities (T2S).
TIPS odgrywał ważną rolę w rozwoju płatności natychmiastowych w euro, a w 2023 dołączyły do niego kolejne banki i społeczności krajowe. Wzrost liczby uczestników TIPS doprowadził do wzrostu wolumenów transakcji o ponad 127% w porównaniu z 2022, przy czym w grudniu 2023 rozliczono 28 mln płatności natychmiastowych (w porównaniu z 18,7 mln w grudniu 2022). Testy włączenia Sveriges Riksbank i korony szwedzkiej do TIPS dla płatności natychmiastowych w 2024 zakończyły się pomyślnie. Sprawnie przebiegała współpraca między Eurosystemem a centralnym bankiem Danii w celu włączenia korony duńskiej do TIPS (i T2) w 2025.
W lipcu 2023 Eurosystem opublikował nową strukturę cenową TIPS , która weszła w życie dnia 1 stycznia 2024. Gwarantuje ona, że usługa działa na zasadzie zwrotu kosztów, bez czerpania zysków. Jednocześnie struktura cenowa TIPS służyć ma wsparciu rozwoju płatności natychmiastowych w Europie, który to proces również powinien przyspieszyć, biorąc pod uwagę wniosek ustawodawczy przedstawiony przez Komisję Europejską, którego celem jest udostępnienie płatności natychmiastowych w euro wszystkim obywatelom i przedsiębiorstwom posiadającym rachunek bankowy w UE i w krajach Europejskiego Obszaru Gospodarczego.
W uzupełnieniu do trzech usług rozrachunkowych (T2, T2S i TIPS) Eurosystem opracowuje w systemie TARGET nową usługę – system zarządzania zabezpieczeniami Eurosystemu (Eurosystem Collateral Management System, ECMS), który jest ujednoliconym systemem zarządzania aktywami wykorzystywanymi jako zabezpieczenie w operacjach kredytowych Eurosystemu we wszystkich jurysdykcjach strefy euro. Uruchomienie ECMS zostało przesunięte z kwietnia 2024 na listopad 2024, aby dać użytkownikom więcej czasu na ukończenie testów funkcjonalności ECMS w stabilnym środowisku.
EBC rozpoczął fazę przygotowań projektu cyfrowego euro
Dwuletnią fazę badań nad projektem cyfrowym euro zakończono w październiku 2023. Inwentaryzacja prac przeprowadzonych w fazie badań stanowiła podstawę decyzji Rady Prezesów EBC o rozpoczęciu fazy przygotowań. Początek tego nowego etapu nie pociąga za sobą decyzji o emisji cyfrowego euro. Ta decyzja może zostać rozpatrzona przez Radę Prezesów dopiero po przyjęciu ram prawnych dla cyfrowego euro na szczeblu UE.
Pierwszy etap fazy przygotowań, który rozpoczął się 1 listopada 2023, potrwa dwa lata i położy podwaliny pod potencjalną emisję cyfrowego euro. W tym czasie najważniejsze będzie sfinalizowanie cyfrowego zbioru przepisów dotyczących euro i wybranie dostawców, którzy mogliby potencjalnie opracować cyfrową platformę i infrastrukturę euro. Eurosystem przeprowadzi również dodatkowe testy i eksperymenty oraz będzie kontynuować konsultacje ze wszystkimi zainteresowanymi stronami, w tym ze społeczeństwem, aby zagwarantować, że cyfrowe euro spełnia najwyższe standardy jakości, bezpieczeństwa, zachowania prywatności i użyteczności.
Ewentualne kolejne działania zostaną określone przez Radę Prezesów na podstawie rezultatów pierwszego etapu fazy przygotowań i rozwoju procesu legislacyjnego.
W listopadzie 2023 Eurosystem opublikował aktualizację swojej strategii dotyczącej płatności detalicznych w świetle znaczących zmian w środowisku płatności w ciągu czterech lat od jej uruchomienia. W szczególności Big Tech zwiększył aktywność w obszarach płatności, co może mieć negatywny wpływ na strategiczną autonomię Europy w zakresie płatności. Ponadto wojna rosyjsko-ukraińska podkreśliła istotność (cyber) zagrożeń dla infrastruktury krytycznej w Europie, w tym dla usług płatniczych. Ponadto poczyniono znaczne postępy w zakresie projektu cyfrowego euro.
Poczyniono postępy w zakresie integracji finansowej w obszarze post-tradingu
W celu zidentyfikowania pozostałych barier dla integracji rynku potransakcyjnego papierów wartościowych w UE, AMI-SeCo przeprowadziła w listopadzie 2023 ankietę wśród swoich członków oraz członków Krajowych Grup Interesariuszy. AMI-SeCo dostarczyła również Komisji Europejskiej i Radzie Europejskiej informacji na temat potransakcyjnych aspektów wniosku Komisji w sprawie bardziej skutecznych transgranicznych procedur w zakresie podatku u źródła oraz przekazało Europejskiemu Urzędowi Nadzoru Giełd i Papierów Wartościowych (ESMA) swoje poglądy na temat potencjalnego skrócenia standardowego cyklu rozrachunku papierów wartościowych T+2.
Wreszcie Eurosystem rozpoczął analizę potencjalnego wpływu nowych technologii, w tym technologii rozproszonego rejestru (DLT), na rozliczanie hurtowych transakcji finansowych (zob. ramka 4).
Bezpieczne i efektywne funkcjonowanie infrastruktur rynków finansowych (FMI) oraz płatności w strefie euro to stałe priorytety Eurosystemu w zakresie pełnionych funkcji nadzorczych. Ponadto jako bank centralny emitujący walutę euro, Eurosystem angażuje się we współpracę w zakresie nadzoru systemowego i zarządzania kryzysowego w przypadku FMI prowadzących znaczącą działalność w euro.
Jeśli chodzi o nadzór nad usługami TARGET Eurosystemu (zob. podrozdział 4.1), kluczowe priorytety obejmowały monitorowanie projektu konsolidacji T2-T2S przed jego uruchomieniem w marcu 2023 oraz rozszerzanie systemu na nowe rynki. Ponadto w październiku 2023 rozpoczęto kompleksowe oceny T2/TIPS pod kątem rozporządzenia w sprawie wymogów nadzorczych dla systemów płatności o znaczeniu systemowym (SIPS) oraz T2S pod kątem zasad CPMI-IOSCO.
Eurosystem nadzoruje również inne systemy SIPS, w tym EURO1, STEP2-T i system zarządzania rozliczeniami Mastercard (ang. MasterCard Clearing Management System – MCMS). W 2023 koncentrował się na finalizacji pierwszej kompleksowej oceny MCMS pod kątem rozporządzenia SIPS, uruchomieniu nowych kompleksowych ocen EURO1 i STEP2-T pod kątem rozporządzenia SIPS, ocenie MCMS pod kątem wymagań nadzorczych w zakresie odporności cybernetycznej (CROE) dla infrastruktur rynku finansowego oraz monitorowaniu migracji EURO1 do normy ISO 2022.
W odniesieniu do instrumentów, schematów i porozumień płatniczych w roku 2023 Eurosystem osiągnął ważny kamień milowy w identyfikacji uzgodnień płatniczych, które mają być nadzorowane lub monitorowane zgodnie z zasadami Eurosystemu dotyczącymi nadzoru nad elektronicznymi instrumentami płatniczymi, schematami i uzgodnieniami płatniczymi (zasadami PISA). W uzupełnieniu do wdrażania nowych podmiotów nadzorowanych w ramach PISA, Eurosystem przeprowadził kompleksową ocenę pierwszej grupy ogólnoeuropejskich systemów i kontynuował prace nad monitorowaniem oszustw związanych z kartami płatniczymi.
Jako bank centralny emitujący walutę euro, Eurosystem angażuje się w dalszym ciągu we współpracę w zakresie nadzoru systemowego i zarządzania kryzysowego w odniesieniu do FMI prowadzących znaczącą działalność w euro. Jeśli chodzi o kontrahentów centralnych (CCP), Eurosystem uczestniczył w ocenie zmian w zarządzaniu ryzykiem, propozycji rozszerzenia zakresu usług, planów naprawczych i opracowania planów restrukturyzacji i uporządkowanej likwidacji. W odniesieniu do rozrachunku papierów wartościowych Eurosystem kontynuował udział w regularnej ocenie centralnych depozytów papierów wartościowych na mocy rozporządzenia w sprawie centralnego depozytu papierów wartościowych oraz przygotowywał się do przyszłego udzielania zezwoleń podmiotom prowadzącym infrastrukturę rynkową opartą na DLT na mocy rozporządzenia (UE) 2022/858 (rozporządzenie w sprawie systemu pilotażowego na potrzeby infrastruktur rynkowych opartych na technologii DLT).
W obszarze odporności cybernetycznej sfinalizowano przegląd strategii odporności cybernetycznej Eurosystemu dla instytucji rynku finansowego, a szczegóły dotyczące ulepszeń i zmian zostaną ogłoszone na początku 2024. Ponadto ESBC przeprowadził okresową ankietę odporności cybernetycznej w ponad 80 instytucjach rynku finansowego w UE i zainicjowała działania następcze z odpowiednimi podmiotami nadzorującymi i nadzorowanymi.
Europejski Bank Centralny wspierał różne globalne grupy robocze związane z nadzorem (na przykład poświęcone praktykom uzupełniania depozytów zabezpieczających kontrahentów centralnych, zabezpieczeniom FMI przed ryzykiem finansowym niezwiązanym z niewykonaniem zobowiązania przez uczestnika i rozwiązaniom dotyczącym stablecoinów), a także ogólnounijny nadzorczy test warunków skrajnych w przypadku kontrahentów centralnych koordynowany przez ESMA. EBC opublikował również przegląd modeli początkowego depozytu zabezpieczającego kontrahentów centralnych w UE, stale monitorował wpływ zwiększonej zmienności rynku na kontrahentów centralnych i ich członków oraz zorganizował w roku 2023, wraz z Deutsche Bundesbankiem i Federal Reserve Bank of Chicago, wspólną konferencję na temat zarządzania ryzykiem związanym z kontrahentami centralnymi, aby ułatwić dyskusje między branżą, organami regulacyjnymi i środowiskiem akademickim.
Eurosystem regularnie uczestniczy w opracowywaniu nowych przepisów UE dotyczących FMI i płatności. W szczególności w roku 2023 współuczestniczył w sporządzaniu opinii EBC dotyczącej przeglądu rozporządzenia w sprawie infrastruktury rynku europejskiego. EBC także aktywnie uczestniczył w przygotowywaniu przepisów wykonawczych do rozporządzenia o operacyjnej odporności cyfrowej, zwłaszcza w obszarze testów penetracyjnych opartych na zagrożeniach, opracowywanych zgodnie z europejskimi ramami etycznego red-teamingu opartego na analizie zagrożeń (TIBER-EU).
Eurosystem analizuje potencjalny wpływ nowych technologii, w tym technologii rozproszonego rejestru (DLT), na rozrachunek hurtowych transakcji finansowych. Prace te są częścią działań Eurosystemu mających na celu zagwarantowanie, że banki centralne nie zostaną w tyle za innowacjami cyfrowymi w zakresie płatności i rozrachunku papierów wartościowych i przyczynią się do ich rozwoju.
Branża finansowa jest coraz bardziej zainteresowana potencjalnymi zastosowaniami DLT, w tym w transakcjach, które są obecnie rozliczane w pieniądzu banku centralnego. W przypadku przyjęcia przez branżę technologii DLT na dużą skalę banki centralne mogą być zmuszone do podjęcia działań w celu zagwarantowania sprawnego działania systemów płatniczych i podtrzymania roli pieniądza banku centralnego jako zabezpieczenia monetarnego, które wspiera stabilność, integrację i efektywność europejskiego systemu finansowego
Eurosystem zidentyfikował 4 koncepcyjne rozwiązania, które mogłyby umożliwić rozliczanie transakcji hurtowych w pieniądzu banku centralnego, gdy, na przykład, część transakcji dotycząca papierów wartościowych jest rozliczana przy użyciu infrastruktury opartej na technologii DLT (rysunek A).
Koncepcyjne rozwiązania w zakresie rozliczeń pieniężnych banku centralnego transakcji hurtowych rejestrowanych na platformach DLT
Źródło: Zob. H. Neuhaus i M. Plooij, „Central bank money settlement of wholesale transactions in the face of technological innovation”, Economic Bulletin, wyd. 8, EBC, 2023.Uwagi: Niebieskie linie, kropki i ikony reprezentują pieniądz banku centralnego (CeBM). Fioletowe linie, kropki i ikony reprezentują papiery wartościowe.
W celu wsparcia prac rozpoznawczych Eurosystemu powołano specjalną grupę kontaktowa ds. rynku DLT. Grupa ta zapewnia wiedzę ekspercką i na bieżąco informuje Eurosystem o postępach w stosowaniu DLT i innych nowych technologii na hurtowych rynkach finansowych.
5 Operacje rynkowe i usługi finansowe na rzecz innych instytucji
Eurosystem zatwierdził nowe ramy zapewniania linii płynnościowych w euro dla banków centralnych spoza strefy euro w sierpniu 2023 i utrzymał niektóre linie płynnościowe z kilkoma bankami centralnymi spoza strefy euro, zapewniając w ten sposób zabezpieczenie dla finansowania rynkowego. EBC nadal regularnie oferował kontrahentom ze strefy euro operacje dolarowe. Na rynku walutowym EBC nie podjął żadnych interwencji. EBC pozostawał nadal odpowiedzialny za zarządzanie różnymi operacjami finansowymi w imieniu Unii Europejskiej i pełnił rolę koordynującą usługi świadczone w ramach Eurosystemu w zakresie zarządzania rezerwami.
Linie swap i repo Eurosystemu są instrumentami polityki pieniężnej. Linie te pomagają zapobiegać wywieraniu przez napięcia na międzynarodowych rynkach finansowania niekorzystnego wpływu na efektywność transmisji polityki pieniężnej strefy euro. Tabela 5.1 przedstawia linie płynnościowe funkcjonujące według stanu na dzień 31 grudnia 2023.
W roku 2023 EBC – w koordynacji z Systemem Rezerwy Federalnej oraz bankami centralnymi: Kanady, Wielkiej Brytanii, Japonii i Szwajcarii (sieć linii swap) – nadal zapewniał płynność w dolarach amerykańskich w okresach tygodniowych z siedmiodniowym terminem zapadalności. Od 20 marca do 30 kwietnia 2023 częstotliwość operacji zasilających w płynność w dolarach amerykańskich zwiększono z siedmiodniowej do codziennej w sposób skoordynowany z bankami centralnymi w ramach sieci linii swap. Wyższa częstotliwość miała na celu zwiększenie efektywności i wzmocnienie roli zabezpieczającej operacji w okresie zwiększonej presji na warunki finansowania w dolarach amerykańskich. Korzystanie z finansowania przez kontrahentów ze strefy euro pozostawało w ciągu roku ograniczone.
Źródło: EBC.Uwagi: Wykaz linii płynnościowych utrzymywanych przez Eurosystem dla banków centralnych (na dzień 31 grudnia 2023). Tabela nie obejmuje linii repo ustanowionych z bankami centralnymi spoza strefy euro w ramach instrumentu repo Eurosystemu dla banków centralnych (EUREP), dla których EBC nie ujawnił swoich kontrahentów. W ramach swoich nowych ram EBC od 16 stycznia 2024 ujawniał wszystkie linie płynnościowe.
W roku 2023 EBC nie interweniował na rynku walutowym. Od wprowadzenia euro EBC interweniował na rynku walutowym dwukrotnie – w latach 2000 i 2011. Dane dotyczące interwencji walutowych są publikowane z częstotliwością kwartalną, z opóźnieniem jednego kwartału, na stronie internetowej EBC i w Hurtowni Danych Statystycznych. Informacje publikowane w tabelach kwartalnych podsumowano także w tabeli 5.2. W przypadku, gdy w danym kwartale nie wystąpiła interwencja walutowa, jest to wyraźnie zaznaczone.
Ramy sprawozdawczości obejmują interwencje walutowe przeprowadzane przez EBC jednostronnie i w koordynacji z innymi międzynarodowymi organami, jak również interwencje „na krańcach pasma” w ramach europejskiego mechanizmu kursowego (ERM II).
Na dzień 31 grudnia 2023 łączna nominalna kwota zadłużenia wynosiła 200 mln EUR z tytułu instrumentu MTFA, 42,8 mld EUR z tytułu EFSM, 98,4 mld EUR z tytułu SURE i 39,54 mld EUR z tytułu umowy pożyczki dla Grecji. Ponadto w 2023 roku EBC przetwarzał wypłaty i płatności z tytułu odsetek od pożyczek i dotacji NGEU dla i z różnych państw członkowskich oraz pożyczek MFA+ dla Ukrainy.
Wiele krajowych banków centralnych Eurosystemu świadczyło usługi w ramach programu ERMS
W roku 2023 Eurosystem w dalszym ciągu świadczył kompleksowe usługi zarządzania aktywami rezerwowymi klientów, denominowanymi w euro, w ramach programu ERMS (Eurosystem reserve management services) wprowadzonego w 2005. Wiele krajowych banków centralnych należących do Eurosystemu oferuje w ramach tego programu – na jednolitych warunkach zgodnych z ogólnymi standardami rynkowymi – usługi finansowe bankom centralnym, władzom monetarnym i agencjom rządowym spoza strefy euro oraz organizacjom międzynarodowym. EBC pełni rolę ogólnego koordynatora, monitoruje sprawność realizacji usług, promuje zmiany mające na celu poprawę ram prawnych oraz przygotowuje odpowiednie sprawozdania dla organów decyzyjnych EBC.
Liczba rachunków klientów obsługiwanych w ramach ERMS na koniec roku 2023 wyniosła 273, w porównaniu z 270 na koniec roku 2022. Zagregowane zasoby ogółem (obejmujące aktywa pieniężne i papiery wartościowe) zarządzane w ramach ERMS zmniejszyły się w roku 2023 o ok. 20% w stosunku do wartości z roku 2022.
6 Gotówka, której poziom fałszerstw jest niski, pozostaje środkiem płatniczym, którym najczęściej posługują się obywatele Europy
Na obieg gotówkowy banknotów euro wpływ miał wzrost podstawowych stóp procentowych EBC w związku ze spadkiem zasobów gotówki, które były utrzymywane jako środek gromadzenia oszczędności. Dla zdecydowanej większości obywateli UE ważne jest posiadanie możliwości płacenia gotówką. Dlatego EBC dąży do zapewnienia skutecznego dostępu do gotówki i jej akceptacji w strefie euro.
Eurosystem dąży również do zapewnienia, by gotówka pozostała instrumentem w najwyższym możliwym stopniu zrównoważonym i przyjaznym dla środowiska, i oszacował ślad środowiskowy banknotów jako środka płatności. Przygotowania do opracowania nowej serii banknotów euro są okazją do tego, by wszyscy Europejczycy czuli się bardziej związani z banknotami euro. Dlatego w trakcie całego procesu opracowywania projektów banknotów prowadzi się konsultacje publiczne.
6.1 Obieg gotówkowy banknotów euro i zapewnienie dostępności i akceptacji gotówki
Wzrosty stóp procentowych miały wpływ na obieg gotówkowy banknotów euro
Z końcem roku 2023 liczba banknotów euro w obiegu osiągnęła poziom 29,8 miliarda sztuk a ich łączna wartość wyniosła 1,57 bln EUR. Wzrosty podstawowych stóp procentowych EBC od lipca 2022 nadal wywierały wpływ na spadek zasobu gotówki jako środka gromadzenia oszczędności, ponieważ banknoty nie przynoszą wpływów odsetkowych. W związku z tym rok 2023 charakteryzował się bardzo niską roczną dynamiką wzrostu liczby i wartości banknotów na poziomie, odpowiednio, 1,2% i -0,3%.
W celu utrzymania jakości obiegowej banknotów euro w obiegu oraz zaufania do nich krajowe banki centralne Eurosystemu sprawdziły 25,3 miliarda banknotów euro i zastąpiły 3,3 miliarda zużytych banknotów nowo wydrukowanymi banknotami.
Wartość monet euro w obiegu wzrosła w ciągu roku o 3,2% i na koniec roku 2023 wyniosła 33,5 mld EUR, co było odpowiednikiem 148,2 miliarda monet euro.
Ślad środowiskowy produktu uwzględnia pełny cykl życia banknotów, od pozyskania surowców poprzez produkcję i dystrybucję do zniszczenia banknotów
Europejski Bank Centralny przeprowadził badanie śladu środowiskowego produktu w odniesieniu do banknotów euro, aby oszacować ślad środowiskowy płatności gotówkowych z wykorzystaniem banknotów euro przypadający na osobę w ciągu roku i zapewnić, że gotówka pozostaje w jak największym możliwym stopniu instrumentem zrównoważonym i przyjaznym dla środowiska.
Wyniki badania pokazały, że ślad korzystania przez rok z banknotów euro w przeliczeniu na jedną osobę jest równoważny z przejechaniem 8 kilometrów samochodem i stanowi jedynie 0,01% ich rocznego wpływu na środowisko związanego z działaniami konsumpcyjnymi.
Badanie śladu środowiskowego produktu objęło również ocenę poczynionych do tej pory postępów
Od momentu wprowadzenia banknotów do obiegu są one wykorzystywane wielokrotnie. Etap dystrybucji, w tym zużycie energii i transport, są głównymi czynnikami mającymi wpływ na ich ślad środowiskowy. Użycie w papierze banknotów bawełny pochodzącej ze zrównoważonych upraw pozwoliło zmniejszyć wpływ banknotów euro na środowisko o blisko 50%, a całkowity ślad środowiskowy płatności banknotami euro o blisko 3,6% w porównaniu do stosowania bawełny pochodzącej z tradycyjnych upraw niepochodzących ze zrównoważonego rolnictwa. Przewiduje się kolejne redukcje śladu środowiskowego po faktycznym przejściu na bardziej organiczną bawełnę. Trwają szeroko zakrojone prace badawczo-rozwojowe mające na celu opracowanie alternatywnych metod utylizacji odpadów pochodzących z produkcji banknotów, takich jak recykling czy ponowne użycie materiałów odpadowych.
W roku 2023 odnotowano jeden z najniższych poziomów falsyfikatów w stosunku do liczby wszystkich banknotów w obiegu
Liczba wykrytych rocznie falsyfikatów na milion autentycznych banknotów euro w obiegu
Europejski Bank Centralny przygotowuje się do opracowania nowej serii banknotów euro, w celu utrzymania ich niskiej podatności na fałszerstwa, a także zapewnienia, że są w najwyższym możliwym stopniu przyjazne dla środowiska. Proces ten odzwierciedla znaczenie, jakie EBC przywiązuje do gotówki, oraz jest szansą na to, aby wszyscy Europejczycy czuli się bardziej związani z banknotami euro.
Aby zapewnić, że poglądy Europejczyków znajdą odzwierciedlenie w nowych projektach banknotów, przez cały proces zmiany wzorów banknotów prowadzone są konsultacje społeczne
Grupa doradcza skupiająca specjalistów z wielu dziedzin – której członkowie pochodzą ze wszystkich państw członkowski strefy euro – zaproponowała listę tematów w oparciu o propozycje społeczne. Następnie Rada Prezesów EBC wybrała 7 tematów przewodnich, a opinię publiczną poproszono o wyrażenie swoich preferencji. Na podstawie wyników dwóch społecznych sondaży przeprowadzonych latem 2023 Rada Prezesów wybrała tematy „Kultura europejska” i „Rzeki i ptaki” jako dwa możliwe tematy przewodnie nowych banknotów euro.
Decyzja o ostatecznych wzorach oraz terminie produkcji i emisji nowych banknotów oczekiwana jest w roku 2026
Ponadto Rada Prezesów postanowiła powołać grupę doradczą, która do końca 2024 ma zaproponować motywy mogące zilustrować wybrane tematy przewodnie. Następnie rozpisany zostanie konkurs na zaprojektowanie nowych banknotów. Obywatele UE ponownie będą mieli szansę wyrazić swoje preferencje w odniesieniu do kilku wariantów projektów. Oczekuje się, że EBC podejmie decyzje w sprawie ostatecznych wzorów banknotów oraz terminu ich produkcji i emisji w 2026. Od podjęcia decyzji o produkcji nowych banknotów upłynie kilka lat zanim pierwsze banknoty trafią do emisji.
Europejski Bank Centralny z pomocą krajowych banków centralnych opracowuje, zbiera, zestawia oraz udostępnia różnego rodzaju statystyki oraz dane, które są potrzebne do wspierania polityki pieniężnej EBC oraz zadań Europejskiego Systemu Banków Centralnych (ESBC) i Europejskiej Rady ds. Ryzyka Systemowego związanych ze stabilnością finansową, a także innych zadań. Dane te są wykorzystywane również przez instytucje publiczne, międzynarodowe organizacje, uczestników rynków finansowych, media i zwykłych ludzi, oraz pomagają EBC w zwiększeniu przejrzystości jego działań.
W roku 2023 EBC skupiał się na nowych statystykach strefy euro, a mianowicie na szczegółowej sprawozdawczości w zakresie statystyki zagranicznej i w podziale na komponent długu publicznego: kredyty i pożyczki, gotówkę i depozyty. EBC podjął również decyzję o rozszerzeniu populacji sprawozdawczej na potrzeby sprawozdawczości statystycznej w zakresie rynku pieniężnego oraz opublikował nową statystykę rachunków finansowych z podziałem według ryzyka inwestycyjnego w działach uprawnień z tytułu ubezpieczeń na życie i uprawnień emerytalno-rentowych. W ramach planu działań na rzecz klimatu EBC opublikował na swojej stronie internetowej wskaźniki związane ze zmianą klimatu. Ponadto Eurosystem rozpoczął badanie ankietowe mające na celu ocenę tematów, które mogłyby zostać objęte zakresem ram zintegrowanej sprawozdawczości.
Użytkownikom udostępniono nowe dane szczegółowe na temat statystyki zagranicznej
W kwietniu 2023 EBC rozpoczął publikację dodatkowych danych szczegółowych na temat statystyki zagranicznej zgodnie ze zmienionymi Wytycznymi EBC w sprawie statystyki zagranicznej, wychodząc naprzeciw potrzebom użytkowników w zakresie bardziej szczegółowej statystyki transgranicznej. Nowa seria oddziela dane dotyczące funduszy inwestycyjnych, instytucji ubezpieczeniowych i funduszy emerytalno-rentowych, innych instytucji finansowych, przedsiębiorstw niefinansowych oraz połączone dane dotyczące gospodarstw domowych oraz instytucji niekomercyjnych działających na rzecz gospodarstw domowych. Określają one również rodzaj instrumentu dłużnego wykorzystywanego do inwestycji bezpośrednich. Udostępniono dodatkowe dane szczegółowe dotyczące dłużnych papierów wartościowych, kredytów i pożyczek oraz kredytów handlowych i zaliczek oraz dodatkowych partnerów geograficznych.
Opublikowano nowe dane o zadłużeniu sektora instytucji rządowych i samorządowych w podziale na kredyty i pożyczki, gotówkę i depozyty
Ponadto EBC zaczął publikować dane na temat długu publicznego państw członkowskich UE w nowych podziałach komponentu kredytów i pożyczek, gotówki i depozytów, co umożliwia dokładniejszą ocenę finansowania tego sektora. Choć dłużne papiery wartościowe zwykle stanowią największą część długu publicznego, to jego znaczącymi komponentami są kredyty i pożyczki oraz depozyty, które stanowiły ok. 16% PKB strefy euro w 2022 i 17,5% łącznego długu publicznego. Dane pokazują różne źródła finansowania i prezentowane są w podziale według kategorii kredytodawcy, obejmującej banki komercyjne, instytucje wielostronne (takie jak Międzynarodowy Fundusz Walutowy) i unijne instytucje (na przykład Europejski Bank Inwestycyjny).
EBC podjął decyzję o rozszerzeniu populacji sprawozdawczej dla celów statystyki rynku pieniężnego w euro
W kwietniu 2023 EBC podjął decyzję o rozszerzeniu populacji sprawozdawczej dla celów sprawozdawczości statystycznej w zakresie rynku pieniężnego (MMSR), dodając 24 nowe banki do tych 46 banków, które już składają raporty. Nowe banki z listy podmiotów sprawozdawczych na potrzeby MMSR zaczną składać raporty 1 lipca 2024. Otrzymane od nich dane wpłyną na lepszą reprezentatywność danych MMSR publikowanych przez EBC. W kolejnej fazie dane otrzymywane od nowych podmiotów sprawozdawczych uwzględnione będą w wyliczeniach krótkoterminowej stopy euro (€STR) w celu zapewnienia, że nowe dane sprawozdawcze są wystarczająco wysokiej jakości. Rozszerzenie populacji sprawozdawczej służyć będzie lepszej reprezentatywności, sile i wiarygodności stopy referencyjnej.
EBC opublikował nowe statystyki rachunków finansowych według ryzyka inwestycyjnego w działach uprawnień z tytułu ubezpieczeń na życie i uprawnień emerytalno-rentowych.
W następstwie zmian wprowadzonych do Wytycznych w sprawie wymogów sprawozdawczości statystycznej w dziedzinie kwartalnych rachunków finansowych w październiku 2023 EBC rozpoczął publikację danych w nowych podziałach według alokacji ryzyka inwestycyjnego w działach uprawnień z tytułu ubezpieczeń na życie i rent dożywotnich oraz uprawnień emerytalno-rentowych ze wszystkich państw członkowskich UE i strefy euro. Uprawnienia te stanowią ważne składowe aktywów finansowych gospodarstw domowych i są ujmowane na rachunkach finansowych jako zobowiązania instytucji ubezpieczeniowych i funduszy emerytalno-rentowych (oraz w znacznie mniejszym stopniu innych sektorów). Nowe dane pokazują, w jakim stopniu gospodarstwa domowe ponoszą ryzyko inwestycyjne premii i składek inwestowanych w ich imieniu.
W styczniu 2023 EBC opublikował na swojej stronie internetowej pierwszy zestaw eksperymentalnych i analitycznych wskaźników statystycznych związanych ze zmianą klimatu. Wskaźniki te zostały opracowane w ścisłej współpracy z krajowymi bankami centralnymi ESBC i stanowią element szeroko zakrojonego planu działań EBC na rzecz klimatu.
Eksperymentalne wskaźniki zrównoważonego finansowania przedstawiają przegląd instrumentów dłużnych o cechach zrównoważonego rozwoju, emitowanych lub posiadanych przez rezydentów strefy euro. Dostarczają one dane na temat dochodów pozyskiwanych w celu finansowania projektów zrównoważonego rozwoju i, co za tym idzie, przejścia na gospodarkę o zerowej emisji gazów cieplarnianych netto.
Analityczne wskaźniki emisji dwutlenku węgla dla instytucji finansowych dostarczają informacji na temat intensywności emisji dwutlenku węgla portfeli papierów wartościowych i kredytów, a tym samym są pomocne w ocenie roli sektora w finansowaniu przejścia na gospodarkę o zerowej emisji gazów cieplarnianych netto oraz związane w tym ryzyka. Wskaźniki te dostarczają informacji na temat ekspozycji banków wobec kontrahentów, których modele biznesowe wykazują wysoki stopień uzależnienia od emisji CO2.
Analityczne wskaźniki dotyczące ryzyka fizycznego portfeli kredytów i papierów wartościowych oceniają ryzyko płynące z wywołanych przez zmiany klimatu katastrof naturalnych, takich jak powodzie czy pożary, dla wywiązania się ze zobowiązań związanych z portfelami kredytów, obligacji czy kapitałowych papierów wartościowych. Wskaźniki te mogą być wykorzystywane do porównywania ryzyka w różnych krajach, sektorach i rodzajach zagrożeń.
Kontynuowano prace nad wszystkimi trzema zbiorami danych w celu dalszej poprawy jakości dostępnych danych i podziałów, w tym danych geograficznych, sektorowych i innych.
Ramy zintegrowanej sprawozdawczości (IReF) mają na celu zintegrowanie w najwyższym możliwym stopniu istniejących wymogów ESBC wobec banków w odniesieniu do danych statystycznych w standaryzowane ramy sprawozdawcze stosowane w całej strefie euro.
Ramy zintegrowanej sprawozdawczości to pierwszy krok w kierunku szerszej inicjatywy na rzecz zintegrowanego systemu sprawozdawczości danych statystycznych, ostrożnościowych oraz dotyczących restrukturyzacji i uporządkowanej likwidacji w UE, którego potrzebę zgłosiła europejska branża bankowa i który uzyskał poparcie Parlamentu Europejskiego i Rady. Europejski Urząd Nadzoru Bankowego, EBC, Jednolita Rada ds. Restrukturyzacji i Uporządkowanej Likwidacji oraz Komisja Europejska współpracują w ramach nieformalnej grupy koordynującej w celu dalszego promowania takiej integracji. W 2023 instytucje te przedyskutowały tryb pracy wspólnego komitetu ds. sprawozdawczości banków (JBRC), przy zaangażowaniu odpowiednich europejskich i krajowych organów oraz sektora bankowego. Oczekuje się formalnego powstania JBRC w roku 2024.
Europejski System Banków Centralnych ściśle współpracuje również z sektorem bankowym w celu optymalizacji sprawozdawczości i zmniejszenia ogólnych obciążeń sprawozdawczych za pośrednictwem słownika zintegrowanej sprawozdawczości banków (BIRD). Jest to dobrowolna i oparta na współpracy inicjatywa skupiająca krajowe banki centralne ESBC i banki komercyjne. BIRD – do którego dostęp jest bezpłatny – pomaga bankom generować wyniki sprawozdawczości statystycznej, nadzorczej oraz związanej z restrukturyzacją i uporządkowaną likwidacją, które są zgodne z wymogami sprawozdawczymi określonymi w prawodawstwie europejskim. BIRD jest słownikiem zintegrowanym z treściami wolnymi od redundancji: wszystkie pojęcia leżące u podstaw obowiązków sprawozdawczych są rozpoznane i opisane raz, co pomaga bankom zdecydować, które dane należy pobrać z ich systemów wewnętrznych i jak je przetwarzać.
Jednym z pierwszych rezultatów tych prac będzie pomoc bankom w przestrzeganiu IReF – nowego systemu gromadzenia danych, który będzie jednolicie stosowany we wszystkich krajach strefy euro. Podmioty sprawozdające będą mogły korzystać z BIRD do celów sprawozdawczości IReF, jak również innych obowiązków sprawozdawczych. BIRD pomoże zmniejszyć obciążenia sprawozdawcze banków i poprawić jakość danych przekazywanych właściwym organom.
Nowe eksperymentalne statystyki dostarczają kwartalne informacje na temat dystrybucji bogactwa gospodarstw domowych w strefie euro, spójne z rachunkami narodowymi.
Rachunki dystrybucji bogactwa pokazują dane na temat bogactwa netto oraz aktywów i pasywów ogółem i ich składowych. Gospodarstwa domowe są podzielone na górne 5 decyli bogactwa netto i dolne 50%, a także ze względu na status zatrudnienia i status mieszkaniowy. Zbiór danych DWA uwzględnia również współczynnik Giniego dla bogactwa netto, dane na temat mediany i średniej wartości bogactwa netto, odsetek bogactwa netto w posiadaniu dolnych 50%, górnych 10% oraz górnych 5% gospodarstw domowych oraz wskaźnik zadłużenia do aktywów według decyla bogactwa netto gospodarstw domowych.
Zmiany w zasobach nieruchomości mieszkaniowych według decyla bogactwa netto i udział w bogactwie netto górnych 5%, strefa euro
Zmienione rozporządzenie w sprawie statystyki płatności weszło w życie 1 stycznia 2022. Rozszerzenia w porównaniu z poprzednimi ramami prawnymi odzwierciedlają zarówno zmiany w sytuacji na rynku płatności, jak i istotne zmiany w unijnych aktach prawnych. Wzrosła także częstotliwość gromadzenia danych, z co roku do co pół roku i co kwartał. Pierwsza publikacja danych statystycznych w obszarze płatności zgodnie z nowymi ramami nastąpiła 9 listopada 2023 za pośrednictwem Portalu danych EBC. Opublikowane zostały dane za wszystkie kwartały roku 2022 i pierwsze 2 kwartały roku 2023 oraz za 2 półrocza roku 2022.
Statystyki płatności udostępnione w ujęciu półrocznym obejmują obecnie informację na temat innowacyjnych usług płatności detalicznych, takich jak płatności z użyciem urządzeń mobilnych, płatności zbliżeniowe, handel elektroniczny i nowe typy usług płatniczych, zdefiniowanych w zmienionej Dyrektywie o usługach płatniczych (PSD2). Komunikat prasowy każdorazowo towarzyszy publikacji danych półrocznych. Będące częścią zbioru danych ulepszonych dane w Portalu Danych EBC wskazują m.in. na silne zapotrzebowanie na płatności kartami zbliżeniowymi, które w pierwszej połowie 2023 stanowiły 57% wszystkich płatności kartowych w strefie euro (wykres A).
Udział płatności kartami zbliżeniowymi jako odsetek wszystkich płatności bezgotówkowych w strefie euro w drugim półroczu 2023
Dodatkowo gromadzone są dane na temat nieuczciwych transakcji płatniczych, metod uwierzytelniania transakcji płatniczych oraz schematów płatniczych. Co kwartał, w celu monitorowania handlu transgranicznego, gromadzone są dane na temat transakcji kartowych w podziale na poszczególne kraje świata, z dalszym podziałem według kodu kategorii akceptanta.
Sieć HFCN opublikowała wyniki czwartej (2021) rundy badania finansów i konsumpcji gospodarstw domowych (Household Finance and Consumption Survey (HFCS) w lipcu 2023. HFCS jest użytecznym źródłem informacji na temat finansów i konsumpcji gospodarstw domowych z punktu widzenia różnych projektów badawczych prowadzonych przez członków HFCN, grupę zadaniową EBC ds. Różnorodności oraz naukowców spoza EBC. Projekty te obejmują prace nad dystrybucyjnym wpływem wstrząsów inflacyjnych, bilansów gospodarstw domowych[68], różnicami w zasobach majątkowych mężczyzn i kobiet (różnica w zamożności płci), pomiarem niepewności dochodów na podstawie oczekiwań oraz niejednorodnym wpływem pandemii na finanse gospodarstw domowych, a także nowymi danymi dotyczącymi rachunków dystrybucji bogactwa (zob. ramka 5).
W roku 2023 w ramach serii EBC „Working Paper Series” opublikowano ogółem 120 artykułów. Ponadto, w ramach serii publikacji EBC „Occasional Paper Series”, „Statistics Paper Series” i „Discussion Paper Series” przedstawiono wyniki licznych badań koncentrujących się na kwestiach strategii i metodologii. W wyniku działalności badawczej powstały również prace, które opublikowano w renomowanych czasopismach akademickich i naukowych, a 12 artykułów ukazało się w publikacji „Research Bulletin” EBC, kierowanej do ogółu społeczeństwa. Ramka 7 bardziej szczegółowo opisuje niedawne prace EBC dotyczące dynamiki wzrostu gospodarczego po wystąpieniu zdarzeń ekstremalnych, co jest bardzo istotną kwestią zarówno dla stabilności cen, jak i stabilności systemu finansowego.
Ramka 7	Dynamika działalności gospodarczej po zdarzeniach ekstremalnych – analiza ilościowa ryzyka destabilizacji finansowej w przypadku zaostrzenia polityki pieniężnej w okresach wysokiej inflacji
Najnowsze badania koncentrują się na opracowaniu i wykorzystaniu nowych narzędzi oceny i analizy ilościowej zależności między polityką pieniężną a makroekonomicznym ryzykiem krańcowym. Stabilność finansowa i zdolność bilansowa w sektorze finansowym odgrywają kluczową rolę w kontekście krańcowego ryzyka makroekonomicznego, na co wskazują coraz liczniejsze dowody potwierdzające trudną sytuację finansową jako silny prognostyk krótkoterminowych zagrożeń dla wzrostu gospodarczego. Ponadto, interwencje w zakresie polityki pieniężnej mogą wpływać na stabilność finansową w perspektywie krótkoterminowej z uwagi na ich bezpośredni wpływ na sektor finansowy, zarówno ze względu na udostępnienie pośrednikom finansowym płynności w sytuacji kryzysowej, jak i ryzyko nagłych zakłóceń na rynku w związku z podwyżką stóp procentowych i zaostrzeniem warunków finansowania[73].
Z analizy wynika, że od trzeciego kwartału 2022 pojawi się ryzyko spadku dynamiki wzrostu gospodarczego. W modelu oszacowano z 10% prawdopodobieństwem, że w kolejnym roku nastąpi spadek realnego PKB w strefie euro o ponad 3%. Znacznym ryzykiem obarczone było również utrzymanie stabilności finansowej, a prawdopodobieństwo wystąpienia napięć w systemie finansowym podwyższone. Ryzyko to, wynikające ze skoku cen surowców i pojawienia się napięć na rynkach finansowych w następstwie rosyjskiej inwazji na Ukrainę, musiało zostać zrównoważone ryzykiem wzrostu inflacji, której poziom znacznie przewyższał wartość docelową.
Zaostrzenie polityki pieniężnej powyżej oczekiwań rynkowych spotęgowałoby krótkoterminowe zagrożenia dla wzrostu gospodarczego i stabilności finansowej. Wynika to z faktu, że prawdopodobieństwo wystąpienia krótkoterminowych trudności finansowych jest w dużym stopniu zależne od prowadzonej polityki pieniężnej. Jednakże w średnim okresie zacieśnienie polityki pieniężnej może także złagodzić zagrożenia dla stabilności finansowej poprzez zmniejszenie dźwigni finansowej systemu finansowego i podniesienie premii za ryzyko z tytułu wszystkich aktywów finansowych. Model określa ilościowo wpływ zacieśnienia polityki pieniężnej na wyższe krótkoterminowe, a niższe średnioterminowe zagrożenia dla systemu finansowego i gospodarki realnej.
Niniejszy rozdział przedstawia orzecznictwo Trybunału Sprawiedliwości Unii Europejskiej (TSUE) w sprawach związanych z EBC, informacje na temat opinii EBC oraz przypadków nieprzestrzegania obowiązku konsultowania z EBC projektów aktów prawnych z zakresu jego kompetencji. Ponadto omawia on monitorowanie przez EBC przestrzegania zakazu finansowania ze środków banku centralnego i zakazu uprzywilejowanego dostępu.
9.1 Orzecznictwo Trybunału Sprawiedliwości Unii Europejskiej dotyczące EBC
TSUE zakończył ponad dziesięcioletni spór sądowy dotyczący restrukturyzacji greckiego długu publicznego w roku 2012, oddalając apelację w ostatnim nierozstrzygniętym powództwie o odszkodowanie przeciwko EBC
TSUE przedstawił interpretację, zgodnie z którą minimalne standardy EBC dotyczące kontroli jakości obiegowej banknotów euro nie dotyczą podmiotów zajmujących się obsługą gotówki, takich jak instytucje kredytowe i przewoźnicy środków pieniężnych
TSUE potwierdził limity kontroli sądowej decyzji bankowych organów nadzorczych opartych na szerokiej dyskrecjonalności
Trybunał potwierdził, że EBC posiada wyłączne kompetencje do odwoływania licencji bankowych, m.in. za poważne naruszenia krajowych przepisów o przeciwdziałaniu praniu pieniędzy i finansowaniu terroryzmu
We wrześniu 2023 TSUE[77] oddalił apelację Versobank AS od wyroku Sądu Unii Europejskiej z dnia 6 października 2021, który odrzucił skargę o stwierdzenie nieważności przeciwko decyzji EBC o odebraniu temu bankowi pozwolenia na prowadzenie działalności jako instytucja kredytowa. W tym wyroku TSUE potwierdził, że EBC posiada wyłączne kompetencje do cofania licencji bankowej wszystkim instytucjom kredytowym utworzonym w uczestniczących państwach członkowskich, niezależnie od ich klasyfikacji jako istotnych instytucji lub mniej istotnych instytucji, w tym z powodów związanych z poważnymi naruszeniami krajowych przepisów transponujących Dyrektywę w sprawie przeciwdziałania praniu pieniędzy.
Artykuły 127 ust. 4 i 282 ust. 5 Traktatu o funkcjonowaniu Unii Europejskiej stawiają wymóg zasięgania opinii EBC w sprawie każdego projektowanego aktu UE lub projektu regulacji krajowych w dziedzinach podlegających jego kompetencji. Wszystkie wydane przez EBC opinie są publikowane na stronie internetowej EUR-Lex. W 2023 EBC wydał 12 opinii na temat projektów unijnych aktów prawnych i 35 opinii w sprawie projektów regulacji krajowych.
Odnotowano 12 przypadków nieprzestrzegania obowiązku zasięgania opinii EBC na temat projektów aktów prawnych
Odnotowano 12 przypadków nieprzestrzegania obowiązku zasięgania opinii EBC na temat projektów aktów prawnych: 2 przypadki dotyczące unijnych aktów prawnych i 10 przypadków dotyczących przepisów krajowych. EBC wydał opinie z inicjatywy własnej na temat 7 z 12 omawianych przypadków.
Ostatnim krajowym przypadkiem nieprzestrzegania jest przypadek hiszpański dotyczący ustawy zobowiązującej bank centralny Hiszpanii do podjęcia niezbędnych działań, aby umożliwić przedsiębiorstwom inwestycyjnym otwieranie rachunków w banku centralnym w celu wpłacania środków otrzymanych od ich klientów. Przypadek ten uznano za oczywisty i ważny, dlatego że – poza bezpośrednim wpływem na działanie systemów płatniczych – może on prowadzić do problemów związanych z polityką pieniężną i stabilnością finansową.
Europejski Bank Centralny wydał 12 opinii na temat unijnych wniosków ustawodawczych, obejmujących takie tematy, jak cyfrowe euro; banknoty i monety euro jako prawny środek płatniczy; reforma zarządzania gospodarczego w Unii; zarządzanie kryzysowe i ramy gwarantowania depozytów w Unii; działania ograniczające nadmierne ekspozycje na kontrahentów centralnych (CCP) z państw trzecich, poprawiające efektywność unijnych rynków usług rozliczeniowych oraz zajmujące się przeciwdziałaniem ryzyku koncentracji wobec CCP i ryzyku kontrahenta w centralnie rozliczanych transakcjach pochodnych; polecenia przelewu natychmiastowego w euro; kwestie związane z klimatem, w tym charakterystyka energetyczna budynków, należyta staranność przedsiębiorstw w zakresie zrównoważonego rozwoju oraz przejrzystość i integralność działalności w zakresie ratingu środowiskowego, społecznego i korporacyjnego; statystyki rynku pracy Unii Europejskiej dotyczące firm; oraz mianowanie nowego członka Zarządu EBC.
Jeśli chodzi o opinie w sprawie krajowych aktów prawnych, często dotyczących więcej niż jednego tematu, EBC wydał 19 opinii na temat KBC; 15 opinii na temat stabilności systemu finansowego; 13 opinii na temat nadzoru ostrożnościowego nad instytucjami kredytowymi; 7 opinii na temat kwestii walutowych i środków płatniczych; 5 opinii na temat instrumentów i operacji polityki pieniężnej oraz realizacji polityki pieniężnej; oraz 3 opinie na temat systemów płatności i/lub rozrachunku papierów wartościowych. Temat specjalnego podatku i opłat bankowych wprowadzonych w odpowiedzi na podwyższoną inflację i stopy procentowe był przedmiotem 7 opinii wydanych w ciągu roku 2023.
9.3 Przestrzeganie zakazu finansowania ze środków banku centralnego i uprzywilejowanego dostępu
Europejski Bank Centralny monitoruje także dokonywane przez banki centralne państw UE na rynku wtórnym zakupy instrumentów dłużnych emitowanych przez krajowy sektor publiczny, sektor publiczny innych państw członkowskich UE oraz instytucje i organy UE. Zgodnie z preambułą rozporządzenia Rady (WE) nr 3603/93 nabycie instrumentów dłużnych sektora publicznego na rynku wtórnym nie może być wykorzystane do obejścia celu art. 123 Traktatu.
Zakazy zawarte w artykułach 123 i 124 Traktatu były na ogół respektowane
Monitorowanie prowadzone przez EBC w roku 2023 potwierdziło, że artykuły 123 i 124 Traktatu były na ogół respektowane.
Europejski Bank Centralny będzie kontynuował monitorowanie zaangażowania banku centralnego Węgier w Giełdę Papierów Wartościowych w Budapeszcie, gdyż zakup większościowego pakietu udziałów w tej giełdzie przez bank centralny Węgier w 2015 wciąż może budzić obawy co do finansowania ze środków banku centralnego.
Ostateczne zbycie przez bank centralny Irlandii aktywów związanych z Irish Bank Resolution Corporation w roku 2023 poprzez sprzedaż długoterminowych obligacji o zmiennym oprocentowaniu zakończyło poważne obawy o finansowanie ze środków banku centralnego, które trwały od 2013.
Finansowania przez KBC zobowiązań wobec Międzynarodowego Funduszu Walutowego (MFW) spoczywających na sektorze publicznym nie uważa się za finansowanie ze środków banku centralnego, pod warunkiem że prowadzi ono do powstania należności zagranicznych mających wszystkie cechy aktywów rezerwowych. Jednak darowizny finansowe przekazane w poprzednich latach przez bank centralny Belgii i bank centralny Francji poprzez MFW na pomoc w spłacie zadłużenia głęboko zadłużonych krajów ubogich nie doprowadziły do powstania należności zagranicznych, a zatem wymagają działań naprawczych.
Ponadto EBC ściśle współpracował z komisją ECON w kontekście swoich prac dotyczących cyfrowego euro. W 2023 ówczesny członek Zarządu, pan Panetta uczestniczył w 3 doraźnych posiedzeniach ECON w celu omówienia postępów poczynionych na etapie badania cyfrowego euro, w tym kwestii doświadczenia użytkownika, prawnego środka płatniczego i procesu legislacyjnego dotyczącego cyfrowego euro[78]. EBC organizował także seminaria techniczne na poziomie służb z Parlamentem Europejskim i uczestniczył w wydarzeniach organizowanych przez posłów do Parlamentu Europejskiego w celu omówienia projektu cyfrowego euro.
Wsparcie dla euro było bliskie rekordowego poziomu w roku 2023
Zgodnie z ostatnim badaniem Eurobarometru, przeprowadzonym w październiku i listopadzie 2023, 79% respondentów ze strefy euro popiera euro, a 43% ma zaufanie do EBC. Wysoki poziom poparcia dla euro jest bardzo pozytywnym sygnałem, podczas gdy stosunkowo niższy poziom zaufania do EBC wskazuje, że instytucja musi kontynuować działania w zakresie komunikacji ze społeczeństwem i wybranymi przedstawicielami obywateli. Budowanie zaufania publicznego pozostaje także istotne dla EBC w przyszłości. W związku z tym EBC pozostaje zaangażowany w aktywny udział w konstruktywnym dialogu z Parlamentem Europejskim i obywatelami strefy euro.
G20 działała w warunkach podwyższonych napięć geopolitycznych i w trudnym środowisku globalnym, dążąc do zachowania multilateralizmu
Zagadnienia polityki pieniężnej związane z MFW oraz międzynarodową architekturą finansową
EBC aktywnie uczestniczył w dyskusjach na forum MFW. W roku 2023 MFW postanowił zwiększyć swoje zasoby kwotowe, kontynuował dostosowywanie swoich zestawów narzędzi i udzielanie wsparcia Ukrainie.
Europejski Bank Centralny w dalszym ciągu odgrywał aktywną rolę w dyskusjach na temat międzynarodowego systemu walutowego i finansowego na forum Międzynarodowego Funduszu Walutowego (MFW) oraz na innych forach, promując perspektywę banku centralnego we wspólnych europejskich stanowiskach przyjmowanych na tych forach[79]. W 2023 główne tematy obejmowały przegląd kwot MFW, dostosowania polityki kredytowej i zestawu narzędzi MFW oraz kwestie związane ze specjalnymi prawami ciągnienia (SDR) i ich ukierunkowania.
Pierwszorzędny cel EBC polegający na utrzymaniu stabilności cen wynika z art. 127 ust. 1 Traktatu o funkcjonowaniu Unii Europejskiej. Traktat stanowi ponadto, że „bez uszczerbku dla celu stabilności cen” EBC wspiera także ogólne polityki gospodarcze w Unii Europejskiej, mając na względzie przyczynianie się do osiągnięcia celów Unii określonych w art. 3 Traktatu o Unii Europejskiej[83]. W tej ramce wyjaśniono, w jaki sposób cel drugorzędny jest uwzględniany w prowadzeniu polityki pieniężnej i sprawozdawczości EBC[84].
Realizacja drugorzędnego celu EBC w decyzjach dotyczących polityki pieniężnej
Informacje na temat wpływu działań EBC na cel drugorzędny
Europejski Bank Centralny prowadzi kluczowe prace nad kwestiami związanymi z ochroną środowiska, społeczeństwem i ładem korporacyjnym (ESG). W przypadku instytucji publicznej, takiej jak EBC, obejmuje to odpowiedzialność wobec obywateli Unii Europejskiej (UE) i ich wybranych przedstawicieli, komunikację i współdziałanie z różnymi odbiorcami, przestrzeganie najwyższych standardów etycznych i przejrzystości, wzmocnienie pozycji pracowników i promowanie ich dobrostanu, jak również analizę wpływu na klimat i środowisko oraz czynników ryzyka z tym związanych.
W roku 2023 EBC kontynuował prace nad zagadnieniami związanymi z ochroną środowiska, społeczeństwem i ładem korporacyjnym
Niniejszy przegląd najważniejszych zmian w zakresie ESG w roku 2023 uzupełniają informacje zawarte w innych sekcjach niniejszego raportu rocznego oraz dodatkowe informacje dostępne na stronie internetowej EBC (tabela 11.1).
Ryzyko związane z klimatem jest stopniowo włączane do ogólnych ram ryzyka
Europejski Bank Centralny zajmuje się ryzykiem ESG w ramach swoich zasad zarządzania ryzykiem finansowym i niefinansowym, opisanych w rozdziale poświęconym zarządzaniu ryzykiem w Rocznym raporcie finansowym EBC 2023.
Testy warunków skrajnych ryzyka związanego z klimatem rozpoczęto w  2022 i od tego czasu są wykonywane regularnie. Stanowi to część działania mającego na celu stopniowe włączanie ryzyka związanego z klimatem do ogólnych ram ryzyka. W swoim pierwszym teście warunków skrajnych ryzyka związanego z klimatem w bilansie Eurosystemu EBC ocenił wrażliwość profilu ryzyka finansowego Eurosystemu na zmiany klimatu, a tym samym zwiększył możliwości Eurosystemu w zakresie oceny ryzyka klimatycznego. Osiągnięte rezultaty dostarczyły pierwszych danych na temat szacowanego wpływu ryzyka związanego z klimatem na bilans EBC.
Świadomość etyki i uczciwości pozostała kluczowym priorytetem w roku 2023
Zwiększona świadomość w zakresie etyki i uczciwości oraz łatwy dostęp do porad etycznych doprowadziły do wyraźnego wzrostu liczby zapytań z 1 690 w roku 2022 do 2 767 w roku 2023 (wykres 11.1).
Kontrole zgodności przeprowadzone przy wsparciu zewnętrznej firmy audytorskiej potwierdziły ogólne przestrzeganie zasad dotyczących prywatnych transakcji finansowych przez pracowników EBC i członków organów EBC wysokiego szczebla.
Niezależna Komisja Etyki EBC wchodzi w skład struktury zarządzania EBC. Niezależna Komisja Etyki doradza urzędnikom wysokiego szczebla EBC w kwestiach etycznych, głównie dotyczących działalności prywatnej i pracy zarobkowej po ustaniu zatrudnienia, a także ocenia ich deklaracje o braku konfliktu interesów. Ponadto Komisja Etyki monitoruje europejskie i międzynarodowe zmiany w dziedzinie etyki i dobrego postępowania. Doradza również w zakresie pożądanych aktualizacji zasad etyki zawodowej EBC dla urzędników wysokiego szczebla EBC, takich jak np. ostatnie ulepszenie zasad dotyczących prywatnych transakcji finansowych.
Komitet ds. Etyki i Zgodności nadal zapewniał wsparcie krajowym bankom centralnym i właściwym organom krajowym w zakresie wdrażania Wytycznych w zakresie etyki przyjętych w roku 2021, a także wytycznych dotyczących spójnej i konsekwentnej interpretacji standardów etycznych w całym Eurosystemie. Ponadto, aby możliwie jak najlepiej wykorzystać różnorodność poglądów, Komitet zorganizował sesje na tematy będące przedmiotem wspólnego zainteresowania, w których wzięło udział ponad 50 różnych instytucji i organizacji publicznych.
Na szczeblu europejskim w 2023 roku EBC nadal odgrywał aktywną rolę w negocjacjach międzyinstytucjonalnych w sprawie ustanowienia niezależnego unijnego organu ds. etyki.
Na poziomie międzynarodowym EBC był ściśle zaangażowany w wymianę wiedzy i ustanawianie standardów w ramach Sieci Etyki Organizacji Wielostronnych, zarówno w roli wiceprzewodniczącego sieci, jak i poprzez swój wkład w spotkania i doroczną konferencję. EBC uczestniczył również w pierwszym przeglądzie wdrażania przez UE Konwencji Narodów Zjednoczonych przeciwko korupcji.
Spadająca, ale wciąż o wiele za wysoka inflacja i coraz bardziej odczuwalne w gospodarce skutki zacieśniania polityki EBC stworzyły trudne środowisko komunikacyjne dla EBC w 2023. W czasach wyjątkowej niepewności i kryzysu związanego z kosztami utrzymania, komunikacja EBC musiała koncentrować się na zapewnieniu obywateli i przedsiębiorstw o jego zaangażowaniu w przywrócenie inflacji do celu i przekonaniu ich, że będzie w stanie to zrobić za pomocą kluczowych narzędzi polityki, którymi dysponuje.
Naczelną zasadą komunikacji EBC było „Najważniejsze to wyjaśniać, wyjaśniać i jeszcze raz wyjaśniać” [Explain, Explain, Explain], aby pomóc wszystkim zrozumieć jego decyzje
W związku z tym EBC zintensyfikował komunikację w zakresie polityki pieniężnej. Zacieśnianie polityki pieniężnej zaczęło przynosić zamierzony efekt w postaci tłumienia popytu, a zatem ważne było wyjaśnienie decyzji EBC i ponowne podkreślenie, że jego głównym obowiązkiem jest walka z inflacją. Oprócz wielu publicznych wystąpień decydentów EBC, na blogu EBC pojawiło się kilka wpisów wyjaśniających, w jaki sposób inflacja wpływa na realne dochody i jak ważna jest polityka strukturalna rządów w walce z inflacją, a także przedstawiających analityczne spostrzeżenia na temat rekordowo wysokiego poziomu aktywności zawodowej. Podcasty EBC opisywały czynniki mające wpływ na inflację , a w ramach specjalnej letniej szkoły podcastów omówiono rolę EBC w utrzymywaniu stabilnych cen.
Jednocześnie odpowiedzi wymagały uzasadnione pytania o to, dlaczego EBC nie przewidział gwałtownego wzrostu inflacji i dlaczego jego prognozy makroekonomiczne były nietrafione. Jasność i dokładność prognoz Eurosystemu jest szczególnie ważna, aby ustabilizować oczekiwania inflacyjne i wzmocnić wiarygodność polityki EBC. Podobnie kluczowe znaczenie miało wyjaśnienie różnych źródeł niepewności i komunikowanie się z pokorą jako sposób na budowanie zaufania.
W komunikatach EBC starał się umieścić straty bilansowe EBC i banków centralnych Eurosystemu w odpowiednim kontekście
W 2023 w wyniku wcześniejszych decyzji dotyczących polityki pieniężnej, w szczególności zakupów aktywów na dużą skalę, EBC i inne banki centralne w Eurosystemie stanęły w obliczu strat w swoich bilansach. EBC dołożył szczególnych starań, aby wyjaśnić, skąd biorą się zyski i straty banku centralnego, na przykład za pomocą specjalnej prezentacji. Pozwoliło to EBC także umieścić te straty w kontekście wielu lat znacznych zysków i podkreślić, że jego zadaniem jest podejmowanie decyzji w zakresie polityki pieniężnej, które wspierają cel stabilności cen, a nie osiąganie zysków.
Dalsze nadzwyczajne działania komunikacyjne w 2023 koncentrowały się na przyszłości naszej waluty, zarówno w formie gotówkowej, jak i cyfrowej.
EBC rozpoczął prace nad zaprojektowaniem kolejnej serii banknotów euro z pomocą społeczeństwa krajów strefy euro
EBC podkreślił, że gotówka pozostaje, ale potencjalnie może zostać uzupełniona cyfrowym euro
Przekaz o zachowaniu gotówki w roku 2023 był szczególnie ważny, ponieważ EBC przygotowuje się do ewentualnego wprowadzenia cyfrowego euro.
Ogólnie rzecz biorąc, te połączone wysiłki i wynikające z nich szerokie relacje w mediach odniosły sukces w nagłaśnianiu projektu cyfrowego euro i budowaniu większego zrozumienia. Analizy pokazują, że chociaż początkowo zainteresowanie cyfrowym euro było największe wśród młodszych pokoleń Europejczyków, świadomość i zrozumienie rozszerzyły się obecnie na wszystkie grupy wiekowe.
Rok 2023 był także rokiem, w którym EBC obchodził swoje 25-lecie. Z tej okazji EBC zorganizował spotkanie, w którym udział wzięli najważniejsi przedstawiciele instytucji unijnych oraz kraju-gospodarza EBC, Niemiec, i innych krajów strefy euro, a także byli prezesi EBC, Jean-Claude Trichet i Mario Draghi. Ponadto pod koniec 2023 i na początku 2024 roku EBC wraz z innymi instytucjami UE wspólnie upamiętnił 25-lecie euro. Te historyczne wydarzenia pozwoliły EBC podkreślić sukces wspólnej waluty, jej korzyści dla mieszkańców Europy jako ostoi stabilności na całym świecie i symbolu europejskiej jedności.
Dotarcie do młodszych osób poprzez kampanię w mediach społecznościowych „Stabilność to nasza specjalność”
Aby dotrzeć w szczególności do młodszych osób, EBC przeprowadził w 2023 w mediach społecznościowych kampanię „Stabilność to nasza specjalność” [Stability is our thing]. Miało to na celu wyjaśnienie w interaktywny i indywidualny sposób najważniejszych aspektów dotyczących EBC i jego pracy: celu utrzymania stabilności cen, roli nadzoru bankowego i wpływu decyzji EBC na codzienne życie. Posty kampanii zostały obejrzane 166 milionów razy i dotarły do 43 milionów młodych ludzi.
W porównaniu z 2022 odnotowano więcej wniosków o publiczny dostęp, w tym wyraźny wzrost liczby wniosków o dostęp do dokumentów dotyczących tematów instytucjonalnych i zarządzania
Zapewnienie ogólnego dostępu do dokumentów jest kluczowym elementem polityki przejrzystości EBC. Promuje to otwartość EBC i zwiększa jego legitymację demokratyczną.
W roku 2023 EBC otrzymał więcej wniosków o dostęp do dokumentów (73) niż w roku 2022 (63). Wnioski nadal dotyczyły szerokiego zakresu tematów, w tym kwestii nadzorczych lub ważnych inicjatyw, takich jak projekt cyfrowego euro. Odnotowano wyraźny wzrost liczby wniosków o dostęp do dokumentów dotyczących tematów instytucjonalnych i zarządzania, co odzwierciedla większe zainteresowanie opinii publicznej takimi kwestiami.
Zgodnie ze zobowiązaniem EBC do zachowania przejrzystości, dokumenty opublikowane w odpowiedzi na wnioski o publiczny dostęp były zasadniczo udostępniane za pośrednictwem publicznego rejestru dokumentów EBC. Ponadto w celu zwiększenia przejrzystości EBC przygotował przegląd tematów poruszanych we wnioskach o dostęp do dokumentów otrzymanych przez EBC od 2004.
Europejski Rzecznik Praw Obywatelskich nie stwierdził przypadków niewłaściwego administrowania w odniesieniu do rozpatrywania przez EBC wniosków o udzielenie dostępu do informacji publicznej.
Inicjatywy EBC mające na celu wspieranie przejrzystości, otwartości i bliskości z obywatelami zostały docenione poprzez nominację do nagrody Europejskiego Rzecznika Praw Obywatelskich „Nagroda za dobrą administrację 2023" za „pomoc obywatelom UE w zrozumieniu polityki pieniężnej w czasach wysokiej inflacji”.
W kontekście stopniowego powrotu do pracy w pomieszczeniach biurowych począwszy od 2022 roku EBC skupił się na politykach i programach wspierających równowagę między życiem zawodowym a prywatnym, rozwój pracowników i odporność organizacyjną. W styczniu 2023 wprowadzono nową politykę telepracy, która wspiera elastyczność pracowników i stażystów. W 2023 instytucjom w całym Europejskim Systemie Banków Centralnych i podlegającym jednolitemu mechanizmowi nadzorczemu udostępniono nową wirtualną platformę edukacyjną EUREKA, zapewniającą jeszcze szerszy dostęp do możliwości uczenia się i mobilności. Zgodnie ze swoim celem, jakim jest stworzenie kultury integracji, EBC wyznaczył mediatora oraz doradcę ds. różnorodności i integracji w dziale kadr.
Po fazie przejściowej w roku 2022 nowa polityka telepracy weszła w życie 1 stycznia 2023. W oparciu o generalnie pozytywne doświadczenia z okresu pracy zdalnej, nowa polityka zapewnia pracownikom elastyczne opcje telepracy. Pozwala wszystkim pracownikom i stażystom EBC na telepracę do 110 dni w roku, z zastrzeżeniem zgodności z potrzebami biznesowymi.
Zaoferowano szkolenia mające na celu kultywowanie trwałej kultury wzajemnego szacunku
Europejski Bank Centralny przywiązuje dużą wagę do opinii pracowników i na początku 2023 przeprowadził wśród nich ankietę. Rezultaty ankiety wykazały, że pracownicy pozostają zaangażowani, oddani i związani z pracą w EBC. Wciąż jednak pozostaje wiele do zrobienia, aby wzmocnić kulturę pracy. W następstwie przeprowadzonej ankiety Zarząd podjął inicjatywę mającą na celu promowanie kultury organizacyjnej, w której pracownicy uczą się prawidłowo reagować na niewłaściwe zachowania. Wprowadzono interaktywne warsztaty, aby pomóc wzmocnić kulturę otwartej komunikacji [„speak up” culture] i sposób, w jaki wszyscy razem pracujemy.
Europejski Bank Centralny kontynuował program rozwoju przywództwa w celu rozwijania kompetencji przywódczych i zwiększania skuteczności przywództwa. Ponadto zorganizował 7 ostatnich kohort programu Women’s Leadership Programme, uruchomionego w 2014, którego celem było zwiększenie obecności kobiet w EBC. Kolejna ważna możliwość rozwoju została zaoferowana w postaci portalu mentorskiego, który pozwala pracownikom i stażystom oferować mentoring i szukać mentorów. Do końca 2023 odnotowano prawie 100 relacji mentor-podopieczny.
W ramach strategii uczenia się i rozwoju ESBC i SSM uruchomiono kluczowe inicjatywy
Kolejne kluczowe inicjatywy zostały uruchomione w ramach strategii kształcenia i rozwoju ESBC i SSM. Właściwe organy krajowe i krajowe banki centralne zostały włączone do programu EUREKA, który zapewnia dostęp do szerokiej gamy możliwości uczenia się i rozwoju w ramach ESBC i SSM. W październiku 2023 uruchomiono sztandarowy program kształcenia kadry kierowniczej w zakresie bankowości centralnej i nadzoru bankowego. W ciągu roku odbyły się 2 udane „hackathony” z udziałem uczestników z całego ESBC i SSM. Pierwszy hackathon odbył się w lutym i dotyczył zdecentralizowanego finansowania, a drugi, poświęcony zmianom klimatycznym, odbył się w siedzibie EBC w listopadzie.
Oferując program stażowy, EBC promuje integrację europejską młodych absolwentów i daje im możliwość zdobycia praktycznego doświadczenia i wykorzystania w praktyce wiedzy zdobytej podczas studiów. Jednocześnie EBC czerpie korzyści z wiedzy stażystów na temat aktualnego stanu badań naukowych, a także z ich entuzjazmu i świeżych pomysłów. Od 1 grudnia 2023 stypendium stażowe wzrosło do 1 170 EUR miesięcznie i do 2 120 EUR dla doktorantów, którzy ukończyli co najmniej dwa lata studiów doktoranckich w przypadku miejsc stażowych na tym poziomie. Stażyści otrzymują także dodatki mieszkaniowe.
Odzwierciedlenie społeczeństwa europejskiego i ustanowienie kultury integracji jest przedsięwzięciem długoterminowym. Aby to osiągnąć, EBC wzmocnił swoje podstawy instytucjonalne, wspierając 6 oddolnych sieci na rzecz różnorodności i integracji (R&I) oraz wdrażając program edukacyjny w zakresie integracji dla pracowników, zespołów i liderów. Do celów zapewnienia kultury opartej na integracji, wzajemnym szacunku i bezpieczeństwie psychicznym, utworzono 2 nowe funkcje: od 2023 nowy Mediator zapobiega konfliktom w miejscu pracy i rozwiązuje je poprzez wspomagany dialog, a nowy Doradca HR R&I stosuje podejście R&I do wszystkich zagadnień związanych z ludźmi i kulturą.
Przez cały rok 2023 EBC traktował różnorodność płci jako bardzo ważne zagadnienie, jednocześnie uwzględniając wszystkie aspekty różnorodności i wspierając kulturę sprzyjającą włączeniu społecznemu. Znajduje to odzwierciedlenie w certyfikacji EDGE Move i EDGEplus, postępach EBC w realizacji celów dotyczących płci na lata 2020-2026, wprowadzeniu płatnego urlopu rodzicielskiego dla współrodzica, który nie rodzi dziecka, pilotażu stażu dla talentów ze spektrum autyzmu, sesjach uświadamiających i wydarzeniach dotyczących rasy i pochodzenia etnicznego, wspierania grup marginalizowanych, niepełnosprawności i integracji LGBT+.
Wykorzystując najlepsze talenty w Europie, EBC dołączył do kilku targów kariery dla niedostatecznie reprezentowanych grup, na przykład, największych w Europie targów kariery dla osób czarnoskórych i rasy innej niż biała zorganizowanych przez ADAN (Afro Deutsches Akademiker Netzwerk), targów kariery Sticks & Stones dla talentów LGBTIQ+ i sojuszników oraz targów herCAREER dla rozwoju kariery kobiet. W celu przyciągnięcia kandydatów z niepełnosprawnościami EBC promował swoje oferty pracy na platformie myAbility. EBC nadal oferował stypendia EBC dla kobiet, wzmacniając potencjał kobiet i uwzględniając różne środowiska społeczno-ekonomiczne. Ponadto w ramach ciągłego okazywania solidarności i wsparcia, EBC uruchomił stypendium dla 15 ukraińskich studentów studiów magisterskich na Ukrainie.
Zrozumienie konsekwencji zmian klimatu i potrzeb transformacji dla gospodarki i sektora finansowego jest niezbędne, aby EBC mógł wywiązać się ze swoich obowiązków
Zmiany klimatyczne postępują, i im dłużej będziemy zwlekać z redukcją emisji i przejściem na bardziej ekologiczną gospodarkę, tym wyższe będą koszty [91],,[92]. Pomimo poczynionych postępów, świat nadal nie jest na dobrej drodze do ograniczenia globalnego wzrostu temperatury do 1,5°C powyżej poziomu sprzed epoki przemysłowej[93]. Oznacza to, że ryzyko związane ze zmieniającym się klimatem i nagłą transformacją wzrasta, co ma wpływ na politykę pieniężną oraz stabilność systemów finansowych i bankowych. W związku z tym, do celów wywiązania się ze swoich obowiązków, dla EBC ważne jest zrozumienie konsekwencji dla gospodarki i sektora finansowego.
W związku z tym EBC, koordynowany przez centrum ds. zmian klimatu, kontynuował prace nad agendą klimatyczną we współpracy z wewnętrznymi interesariuszami oraz z Eurosystemem za pośrednictwem odpowiednich komitetów i specjalnych forów poświęconych klimatowi. W 2023 roku EBC kontynuował uwzględnianie celów i kwestii środowiskowych europejskiego prawa o klimacie w swoich strategiach, projektach i procesach kształtowania polityki.
W ubiegłym roku EBC pracował nad swoim planem klimatyczno-przyrodniczym na lata 2024--2025, w którym nakreślił działania, nad którymi będzie pracował, aby osiągnąć swoje strategiczne cele klimatyczne. Zidentyfikowano również 3 główne obszary działania: przejście na zieloną gospodarkę, zrozumienie zwiększonego fizycznego wpływu zmian klimatu i postęp w pracach nad zagrożeniami związanymi z przyrodą.
Konkretne postępy poczyniono na wielu frontach, obejmujących szeroki zakres zadań EBC (rysunek 11.3).
EBC przeanalizował gospodarczy i finansowy wpływ zmian klimatu oraz implikacje dla swoich zadań
Dążąc do poprawy dostępności danych klimatycznych, Europejski System Banków Centralnych opublikował wskaźniki związane ze zmianami klimatu dotyczące zrównoważonego finansowania, emisji gazów cieplarnianych i ryzyka fizycznego (zob. podrozdział 7.2).
EBC pracuje nad lepszym zrozumieniem zagrożeń związanych z klimatem dla gospodarki i systemów finansowych oraz nad opracowaniem odpowiedniej reakcji makroostrożnościowej
Jeśli chodzi o nadzór bankowy EBC, chociaż instytucje kredytowe nadzorowane w ramach Jednolitego Mechanizmu Nadzorczego poczyniły znaczące postępy w swoich praktykach zarządzania ryzykiem klimatycznym i środowiskowym, wiele instytucji nie osiągnęło postępów oczekiwanych na marzec 2023. EBC będzie nadal uważnie monitorować postępy banków i w razie potrzeby podejmować działania egzekucyjne[95].
EBC pracuje nad poprawą bezpieczeństwa i zrównoważonego charakteru banknotów euro
Przez lata EBC stale poprawiał bezpieczeństwo i zrównoważony charakter banknotów euro w całym cyklu gotówkowym[96]. W 2023 opublikował badanie śladu środowiskowego banknotów euro jako instrumentu płatniczego. Przyszłe banknoty euro są opracowywane zgodnie z zasadami ekoprojektu, co oznacza, że aspekty środowiskowe są uwzględniane na wszystkich etapach procesu opracowywania banknotów (zob. podrozdział 6.2).
EBC analizuje i przyczynia się do dyskusji strategicznych mających na celu zwiększenie skali zrównoważonego finansowania w UE i na poziomie międzynarodowym
Od 2021 pracownicy EBC uczestniczą w kursach szkoleniowych i wielostronnych warsztatach technicznych z innymi bankami centralnymi i interesariuszami spoza Unii Europejskiej. EBC uczestniczył także w licznych grupach roboczych i wydarzeniach z udziałem banków centralnych oraz innych instytucji i forów w celach rozwijania agendy klimatycznej i czerpania korzyści z regularnej wymiany. Należą do nich NGFS, Rada Stabilności Finansowej, Bazylejski Komitet Nadzoru Bankowego, Europejskie Urzędy Nadzoru i Europejska Rada ds. Ryzyka Systemowego, Bank Rozrachunków Międzynarodowych, G7, G20 i Międzynarodowy Fundusz Walutowy.
Innowacyjne badania prowadzone przez EBC dotyczyły zagrożeń związanych z przyrodą, powiązań między klimatem a przyrodą oraz ich wpływu na gospodarkę
Innowacyjne badania nad ryzykiem związanym z przyrodą wykazały, że degradacja ekosystemów będzie stanowić wyzwanie dla firm i potencjalnie rozprzestrzeni się na banki, ponieważ prawie 75% kredytów korporacyjnych w strefie euro (prawie 3,24 bln EUR) jest udzielanych kredytobiorcom o wysokim poziomie zależności od usług ekosystemowych. Ponadto EBC po raz pierwszy zbadał ryzyko transformacji i związek między klimatem a przyrodą. Biorąc pod uwagę zmiany klimatyczne i zmiany użytkowania gruntów jako główne czynniki powodujące utratę różnorodności biologicznej, wpływ spółek strefy euro na przyrodę jest równoważny utracie 582 milionów hektarów „dziewiczych” siedlisk na całym świecie. Badania podkreślają znaczenie integracji zmian klimatu i utraty siedlisk w ramach oceny ryzyka, ponieważ są one ze sobą nierozerwalnie powiązane.
Prace nad poprawą efektywności środowiskowej operacji EBC i portfeli niezwiązanych z polityką pieniężną
W marcu 2023 EBC rozpoczął publikowanie rocznych informacji finansowych związanych z klimatem dotyczących portfeli polityki niepieniężnej w uzupełnieniu do rocznej deklaracji środowiskowej, które razem przedstawiają charakterystykę własnego operacyjnego wpływu EBC na środowisko i śladu węglowego finansowanych przez niego emisji, a także powiązanych celów[97]. Zaktualizowane dane dotyczące efektywności środowiskowej EBC w 2023 będą dostępne w 2024.
W 2023 roku EBC kontynuował postępy w opracowywaniu i wdrażaniu innowacyjnych rozwiązań mających na celu zwiększanie efektywności jego procesów. Rozwiązania cyfrowe, w tym sztuczna inteligencja (AI), uczenie maszynowe, roboty i chatboty zostały wdrożone w ramach całej organizacji.
Po stronie bankowości centralnej sztuczna inteligencja została wdrożona w EBC w celu pogłębienia zrozumienia zachowań cenowych i dynamiki inflacji w Unii Europejskiej (UE). Pozyskiwanie danych z Internetu i uczenie maszynowe zostały zastosowane do zebrania w czasie rzeczywistym dużej ilości danych na temat cen poszczególnych produktów[98]. Po stronie nadzoru bankowego program SupTech zainicjowany w 2019 zapewnił zestaw 14 narzędzi, które pomagają organom nadzoru gromadzić i analizować duże ilości danych ilościowych i jakościowych, automatyzować procesy, lepiej współpracować i wykorzystywać sztuczną inteligencję do przyspieszania i ulepszania analizy nadzorczej[99].
Wreszcie Zarząd intensywnie promuje innowacyjność. W lutym 2023 członkowie Zarządu po raz pierwszy wzięli udział w Forum Innowacji, które odbyło się w formacie fizycznego „rynku” i obejmowało interaktywne prezentacje na żywo przykładowych dużych projektów innowacyjnych EBC.
Przebieg mojej kariery w EBC w znacznym stopniu ukształtował mnie zawodowo. Rozpoczął się od podjęcia ryzyka i nowej pracy w innym kraju. Dołączyłam do EBC, gdy instytucja ta znajdowała się w zalążku, jako młody analityk we wciąż rozwijającym się obszarze statystyki. Zatrudniając zaledwie kilkuset pracowników, EBC potrzebował „wszystkich rąk na pokładzie”, więc pełniliśmy różne funkcje. Typowy dzień był wypełniony różnymi zadaniami: Omawiałam wymogi w różnych obszarach prowadzonej polityki, opracowywałam ramy statystyczne, programowałam, a sporadycznie pisałam też przemówienia. Jako że polityka instytucjonalna była w powijakach, miałam satysfakcję patrzenia jak moje twórcze rozwiązania często były szybko wdrażane.
Wraz z dojrzewaniem EBC otworzyły się możliwości rozwoju zawodowego. Pracowałam w kilku różnych obszarach statystyki i mogłam pogłębiać swoją wiedzę fachową, a także nabierać doświadczenia. Szczególnie pamiętne zadania obejmowały wizyty w krajowych bankach centralnych i właściwych organach krajowych w celu wspierania relacji i doradzania w zakresie przygotowań sprawozdawczych jako nowych członków strefy euro.
Jestem obecnie członkiem nowo utworzonego biura danych, którego celem jest optymalizacja zarządzania danymi instytucjonalnymi (w tym w obszarach takich jak sztuczna inteligencja) i które podlega dyrektorowi ds. danych. Partycypuję także w Forum Różnorodności i Inkluzywności. Są to zadania przekrojowe. Praca z różnymi grupami a także możliwość kształtowania szerszej polityki EBC i wpływu na nią stanowi dla mnie źródło satysfakcji.
Pojawiały się przeciwności, np. brexit i niepewność, jaką wzbudził w zakresie możliwości pracy w tej instytucji, ale ostatecznie dzięki dynamicznemu środowisku, zmotywowanym współpracownikom i dalszym perspektywom rozwoju najbardziej pamiętam sukcesy.
Dobrze pamiętam przygotowania do uroczystości inauguracji EBC w czerwcu 1998. Byłem członkiem niewielkiego zespołu organizującego to ważne wydarzenie. Zespół był pełen entuzjazmu i drużynowego ducha. pomimo wszystkich wyzwań organizacyjnych związanych z utworzeniem nowej instytucji, która musiała szybko stanąć na własnych nogach. Przez kilka następnych lat uczestniczyłem w organizowaniu spotkań zarówno publicznych, jak i dla pracowników EBC, gdyż zakres i skala imprez nadal się rozszerzały i ewoluowały.
Obecnie pracuję w Wydziale Służb Językowych, po skorzystaniu z możliwości rekrutacji wewnętrznej w 2016. Przyglądam się realizacji zadań w zakresie budżetowania, zamówień i zarządzania dostawcami usług związanych z tłumaczeniem i redakcją, zapewniając odpowiednie pokrycie w 24 językach urzędowych Unii Europejskiej. Te funkcje pomocnicze odgrywają kluczową rolę we wspieraniu EBC w jasnej i skutecznej komunikacji z ekspertami i odbiorcami niebędącymi ekspertami. Tak jak w całym EBC, w dalszym ciągu wdrażamy najnowsze technologie. Na przykład wraz z moimi współpracownikami stosujemy techniki sztucznej inteligencji, aby zwiększyć skuteczność naszych procesów.
Zastanawiam się nad tą długą i ciekawą podróżą, jestem dumny, że odegrałem swoją rolę w tworzeniu EBC jako instytucji światowej klasy, która dba o stabilność cen i bezpieczeństwo systemu finansowego dla około 350 mln osób w strefie euro. Jestem wdzięczny za to, że dano mim możliwość profesjonalnego i osobistego rozwoju w EBC.
Dziesięć lat później, kiedy to EBC stał się siedzibą niezależnej Europejskiej Rady ds. Ryzyka Systemowego (ERRS) w następstwie kryzysu finansowego, miałem okazję spróbować czegoś nowego. Na początku 2010 zostałem poproszony o powołanie ERRS w charakterze kierownika projektu. Rok później zostałem mianowany szefem Sekretariatu ERRS. Od tego czasu rzeczywiście cieszyłem się z każdego dnia pracy na rzecz zachowania odporności sektora finansowego w szerokim kontekście instytucjonalnym wraz z bankami centralnymi i organami nadzoru na szczeblu europejskim i krajowym, a także wyjątkową grupą kolegów z EBC i instytucji będących członkami ERRS.
Gdy dołączyłam do Europejskiego Instytutu Walutowego w 1995, byłam jedną z pierwszych stu członków, którym powierzono prace przygotowawcze do wprowadzenia euro jako wspólnej waluty dla Europy. W 1998 szybko nauczyłam się, jak EBC współpracuje z krajowymi bankami centralnymi. Byłam podekscytowana, mogąc pomóc w koordynacji całości testów i dopilnować, czy nowo utworzone systemy funkcjonują dobrze, niezależnie od tego, czy prowadzą operacje polityki pieniężnej, realizują płatności czy też gromadzą dane statystyczne w całej Europie.
Dzięki zachęcie w postaci celu EBC, jakim jest wspieranie mobilności wewnętrznej, pracowałam w sześciu różnych pionach (płatności, IT, HR, sekretariacie, statystyki i rynków). Pozwoliło mi to na pogłębienie wiedzy na temat podstawowych aspektów bankowości centralnej i ugruntowanie moich umiejętności w zakresie zarządzania projektami, zarządzania ludźmi i przywództwa. Czułam, że różnorodność perspektyw i stylów myślenia stymuluje mnie. Byłam też w stanie zbudować trwałe sieci znajomości i przyjaźni w całej Europie.
Misja EBC mnie inspiruje i jestem dumna, że przyczyniłam się do powodzenia inicjatyw w zakresie zarządzania zmianami z korzyścią dla Europy. Przykładem może być wprowadzenie naszego systemu zarządzania dokumentami i rejestrami, który ma kluczowe znaczenie dla skutecznej wymiany i rozpowszechniania informacji między kolegami z krajowych banków centralnych oraz dla ochrony pamięci instytucjonalnej EBC.
Jestem teraz odpowiedzialna za Dział Usług Operacji Finansowych i czerpię z tego dużo zadowolenia. Lubię być blisko rynków i uczestniczyć w kombinacji codziennych operacji i ciekawych projektów, które obejmują współpracę z wieloma obszarami działalności EBC, bankami centralnymi i partnerami zewnętrznymi. Niedawno powołaliśmy agencje usługi fiskalnej i płatniczej dla Komisji Europejskiej.
W wolnym czasie kocham czytanie, gotowanie i piesze wędrówki. Jestem aktywnym członkiem klubu turystyki pieszej EBC, co jest świetną okazją do spotykania się z kolegami poza pracą i obcowania z przyrodą w różnych częściach Europy.