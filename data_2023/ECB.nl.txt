In 2023 heeft de ECB verder vooruitgang geboekt in de strijd tegen de inflatie in het eurogebied. Het jaar begon met een totale inflatie die nog in de buurt van recordhoogtes lag. De negatieve effecten van eerdere aanbod- en vraagschokken namen weliswaar af, maar dreven nog steeds de prijzen op. Twee belangrijke ontwikkelingen hebben echter de weg geëffend voor een scherpe daling van de inflatie in de loop van het jaar.
Ten eerste begonnen de effecten van de schokken uit het verleden weg te ebben. De energieprijzen, die een piek hadden bereikt als gevolg van de ongerechtvaardigde oorlog van Rusland tegen Oekraïne, daalden sterk en de mondiale knelpunten aan de aanbodzijde namen verder af. Met name de teruglopende energieprijzen waren goed voor de helft van de daling van de inflatie in 2023. Ten tweede is de ECB haar monetair beleid blijven verkrappen, wat heeft bijgedragen tot een verdere daling van de inflatie door de vraag te temperen. In totaal hebben we de rente tussen januari en september met nog eens 200 basispunten verhoogd.
Daarbij zijn we een data-afhankelijke benadering blijven volgen bij onze rentebesluiten, gezien de hoogst onzekere omgeving. Om precies te bepalen hoe sterk we de rente moesten verhogen, hebben we drie criteria gehanteerd: de inflatievooruitzichten, de dynamiek van de onderliggende inflatie en de kracht van de monetaire transmissie. In september zagen we dat de inflatievooruitzichten verbeterden en dat het monetair beleid krachtig doorwerkte. De onderliggende inflatie bleef echter hoog en de binnenlandse prijsdruk was groot.
Op basis daarvan hebben we besloten dat de basisrentetarieven van de ECB een niveau bereikt hadden dat, indien aangehouden voor een voldoende lange periode, een substantiële bijdrage zou leveren aan de tijdige terugkeer van de inflatie naar onze doelstelling. Tegelijk hebben we ons ertoe verbonden de rente zo lang als nodig op dit niveau te houden en een op data gebaseerde benadering te blijven volgen, op basis van dezelfde criteria, om het geschikte niveau en de duur van de verkrapping te bepalen.
Tegelijkertijd hebben we voortgang gemaakt met de normalisering van de balans van het Eurosysteem om ervoor te zorgen dat deze in overeenstemming bleef met onze algemene koers. In 2023 is de balans met meer dan € 1 biljoen afgenomen, waarbij een groot deel van deze daling het gevolg was van vrijvallende en vervroegde aflossingen in het kader van onze gerichte langerlopende herfinancieringstransacties. Ook hebben we de herinvesteringen in het kader van ons programma voor de aankoop van activa afgerond naarmate het jaar vorderde. En in december hebben we aangekondigd de herinvesteringen in het kader van het pandemie-noodaankoopprogramma geleidelijk af te bouwen.
Terwijl we vooruitgang boekten in de strijd tegen de inflatie, zijn we doorgegaan met het opnemen van klimaatrisico’s in onze taken. In maart publiceerden we de eerste financiële klimaatrapportage over de door het Eurosysteem aangehouden bedrijfsobligaties. De koolstofintensiteit van onze herinvesteringen van bedrijfsactiva is met ongeveer twee derde gedaald in de twaalf maanden sinds oktober 2022, toen we onze heroriëntatie begonnen naar emittenten met betere klimaatprestaties.
In 2023 hebben we aanzienlijke vooruitgang geboekt op een ander terrein dat van cruciaal belang is voor ons werk: het betalingsverkeer. In maart hebben we ons nieuwe T2-systeem voor wholesalebetalingen gelanceerd. T2 is het nieuwe real-time bruto-vereveningssysteem en de opvolger van het TARGET2-systeem dat sinds 2007 operationeel was. Het draagt bij aan de harmonisatie en efficiëntie van de Europese financiële markten en het stroomlijnen van het liquiditeitsbeheer van centralebankgeld.
Ook zijn we begonnen met de voorbereidingsfase van het project voor een digitale euro. Deze fase is in november van start gegaan na een succesvolle onderzoeksfase van twee jaar en zal de basis leggen voor de mogelijke uitgifte van een digitale euro. Het is de bedoeling dat een digitale euro contant geld aanvult, niet vervangt. Contant geld blijft het meest gebruikte betaalmiddel bij de burgers van het eurogebied, en een duidelijke meerderheid vindt het belangrijk om contant te kunnen betalen.
Dit is deels de reden waarom de ECB werkt aan een nieuwe serie eurobankbiljetten – het meest tastbare en zichtbare symbool van de Europese eenheid. De Raad van Bestuur selecteerde ‘Europese cultuur’ en ‘Rivieren en vogels’ als twee mogelijke thema’s voor deze nieuwe serie, op basis van de uitkomsten van twee publieksenquêtes die in de zomer van 2023 zijn gehouden. De Europese burgers zullen de kans krijgen om hun voorkeur kenbaar te maken ten aanzien van een selectie mogelijke ontwerpen. De ECB zal naar verwachting in 2026 een besluit nemen over de definitieve ontwerpen.
In het jaar waarin de ECB 25 jaar bestond, vierden we de toetreding van Kroatië tot het eurogebied. Sinds de invoering van de euro door Kroatië in januari telt het eurogebied 20 landen – bijna dubbel zoveel als toen de eenheidsmunt werd ingevoerd. De groei van het eurogebied weerspiegelt de blijvende aantrekkingskracht van onze monetaire unie in een steeds onvoorspelbaarder wereld. In 2023 bleef de steun voor de euro in de buurt van het recordpeil.
Dit alles was niet mogelijk geweest zonder het harde werk en de toewijding van de ECB-medewerkers aan onze missie: het handhaven van prijsstabiliteit voor de burgers van het eurogebied. Het is een eer om hen en deze instelling te leiden.
De werkloosheid in het eurogebied bedroeg in 2023 gemiddeld 6,5% en daalde van 6,6% in januari tot 6,5% in maart, om daarna de rest van het jaar grotendeels stabiel te blijven.
De totale inflatie in het eurogebied bedroeg 2,9% in december 2023, een daling ten opzichte van de 9,2% in december 2022. De daling was in toenemende mate in alle componenten zichtbaar.
De ECB verhoogde haar basisrentetarieven in 2023 met nog eens 200 basispunten, waarmee de depositorente uitkwam op 4%. De verkrapping van het monetair beleid werkte krachtig door in de economie.
De tier 1-kernkapitaalratio van banken in het eurogebied kwam in het derde kwartaal uit op 15,6%. Dit kwam in de buurt van het hoogste niveau sinds het begin van het Europees bankentoezicht, en weerspiegelde de hogere winstgevendheid en afgebouwde risico's van bankportefeuilles.
60% van de burgers in het eurogebied vindt het belangrijk met contant geld te kunnen betalen. Tegelijkertijd betaalt iets meer dan de helft van de consumenten in het eurogebied het liefst met een betaalkaart of ander elektronisch betaalmiddel.
Als onderdeel van haar bredere klimaatactieplan publiceerde de ECB drie nieuwe sets statistische indicatoren over duurzame financiering, koolstofuitstoot en fysieke risico’s.
De ECB vierde in 2023 haar 25-jarig bestaan met de boodschap 'De waarde van eenheid' en greep de gelegenheid aan om het succes van de gemeenschappelijke munt en de voordelen ervan voor de Europese bevolking onder de aandacht te brengen.
De koolstofintensiteit van herinvesteringen daalde met ruim 65% in de twaalf maanden na de start van de heroriëntering in oktober 2022.
1 Sterk dalende inflatie door een aanhoudende sterke doorwerking van de verkrapping van het monetaire beleid van de ECB
De wereldeconomie presteerde in 2023 beter dan aanvankelijk werd verwacht en bleef gematigd groeien. De groei werd vooral aangedreven door de economische groei in de opkomende markteconomieën en de Verenigde Staten, terwijl de meeste andere ontwikkelde economieën sterker werden beïnvloed door krappe financieringsvoorwaarden en aanzienlijke geopolitieke onzekerheid. De mondiale inflatie daalde aanzienlijk doordat de prijzen van energiegrondstoffen daalden, terwijl de onderliggende prijsdruk verhoogd bleef. De euro steeg zowel nominaal-effectief als ten opzichte van de Amerikaanse dollar.
1.1 De mondiale economische bedrijvigheid groeide in een gematigd tempo naarmate de totale inflatie daalde
De mondiale economische groei was gematigd als gevolg van verkrapping van het monetaire beleid en grote onzekerheid
Bronnen: ECB, berekeningen van ECB-medewerkers en door medewerkers van de ECB samengestelde macro-economische projecties, maart 2024.Toelichting: Het “mondiale bbp” is exclusief het eurogebied. Het gemiddelde van vóór de pandemie heeft betrekking op de periode 2012-2019. De waarden voor 2023 zijn ramingen op basis van beschikbare gegevens en de door medewerkers van de ECB samengestelde macro-economische projecties van maart 2024.
De dynamiek van de wereldhandel werd afgezwakt door de normalisatie van consumptiepatronen na de pandemie
De wereldhandel was in 2023 zwak, doordat de invoergroei vertraagde tot 1,2%, ruim onder het groeitempo van 5,5% in het jaar daarvoor en het gemiddelde van 3,1% van vóór de pandemie.[3] De vertraging weerspiegelde drie belangrijke trends. Ten eerste verschoof de mondiale vraag van goederen naar diensten doordat de pandemiegerelateerde beperkingen volledig werden afgebouwd. Ten tweede was de consumptie − die doorgaans minder handelsintensief is dan de investeringen − goed voor een groter aandeel in de binnenlandse vraag. Ten slotte leverden opkomende markteconomieën, waar de handel minder reageert op veranderingen in de economische bedrijvigheid, in 2023 een grotere bijdrage aan de mondiale bedrijvigheid. Ondanks de toenemende handelsbelemmeringen en de resultaten van bedrijfsenquêtes, die wezen op mogelijke verplaatsingen van waardeketens, zijn er tot nu toe weinig aanwijzingen voor de versnippering van de geaggregeerde handelsstromen.
De totale inflatie van de consumentenprijsindex (CPI) op jaarbasis in de OESO-lidstaten met uitzondering van Turkije is in 2023 als gevolg van lagere energieprijzen gedaald ten opzichte van de eerdere hoge niveaus. In december daalde deze naar 3,9% en bedroeg gedurende heel 2023 5,3%, ten opzichte van 7,3% in 2022 (Grafiek 1.2, paneel a). Ook de inflatie exclusief energie en voedingsmiddelen daalde, zij het in veel mindere mate, wat erop wijst dat de onderliggende prijsdruk sterk en algemeen bleef. Dit was met name merkbaar in ontwikkelde economieën, waar de krappe arbeidsmarkten bijdroegen tot hoge loongroei, waardoor de dienstenprijsinflatie sterker aanhield (Grafiek 1.2, paneel b).
Bronnen: Nationale bronnen via Haver Analytics, OESO en berekeningen van ECB-medewerkers.Toelichting: EG: eurogebied. De OESO-inflatie is exclusief Turkije en wordt berekend op basis van nationale consumptieprijsindices en gewichten van de particuliere finale consumptieve bestedingen op jaarbasis, uitgedrukt in koopkrachtpariteiten. De kerninflatie is exclusief energie en voedingsmiddelen. De meest recente waarnemingen betreffen december 2023.
De prijzen van energiegrondstoffen daalden doordat de lage vraag de aanbodbeperkingen ruimschoots compenseerde
De euro steeg nominaal-effectief en ten opzichte van de Amerikaanse dollar
Tot de belangrijkste risico’s voor de vooruitzichten voor de mondiale economische groei aan het einde van 2023 behoorden een verdere escalatie van de geopolitieke spanningen, een sterkere vertraging van de Chinese economie en een hardnekkigere inflatoire druk die een krapper dan verwacht monetair beleid zou vereisen. Het materialiseren van dergelijke risico’s zou de mondiale economische bedrijvigheid verminderen. Daarnaast bleven de mondiale grondstoffenmarkten zeer gevoelig voor aanbodrisico’s, die op hun beurt de inflatie zouden kunnen aanwakkeren en de mondiale groei het komende jaar zouden kunnen drukken.
De groei in het eurogebied zwakte af naarmate de effecten van de hogere rentetarieven breder werden
Bronnen: Eurostat en berekeningen van de ECB.Toelichting: De detailhandel wordt in reële termen weergegeven. De meest recente waarnemingen betreffen december 2023 voor de dienstensector en januari 2024 voor het overige.
De bouwinvesteringen bleven in de loop van 2023 over het algemeen verzwakken. De belangrijkste reden hiervoor was de daling van de investeringen in woningbouw als gevolg van de hoge bouwkosten, de aanhoudende stijging van de hypotheekrentes en de aanscherping van de acceptatiecriteria voor bancaire kredietverlening, waardoor het voor huishoudens moeilijker werd om toegang te krijgen tot financiering en wat de vraag naar woningen afremde. Andere bouwsoorten, zoals weg- en waterbouw, bleven veerkrachtiger, ondersteund door overheidsinvesteringen in infrastructuur. Eind 2023 lagen de bouwinvesteringen 2,1% boven het niveau van vóór de pandemie, nadat ze in 2023 over het geheel genomen met 0,6% waren gedaald.
Bronnen: Eurostat en berekeningen van de ECB.Toelichting: De meest recente waarnemingen betreffen januari 2024 voor de werkloosheid, en het vierde kwartaal van 2023 voor de werkgelegenheid en voor het aantal gewerkte uren.
Het begrotingstekort in het eurogebied daalde, doordat overheden begonnen met het afbouwen van discretionaire steunmaatregelen
Het tekort van de totale overheid in het eurogebied bleef in 2023 dalen, daarbij een pad volgend dat op het hoogtepunt van de pandemie was ingezet (Grafiek 1.6).[5] De geleidelijke verkrapping van het begrotingsbeleid komt ook tot uiting in de begrotingskoers, die in 2023 voor het derde achtereenvolgende jaar gematigd verkrapte.[6] Tot nu toe is echter slechts iets meer dan een derde van de versoepeling in 2020 teruggedraaid (Grafiek 1.6). Dat betekent dat het conjunctuurgezuiverde begrotingssaldo ruim onder het niveau van vóór de pandemie blijft, als gevolg van blijvende maatregelen die in het kader van de pandemie in 2020 zijn genomen en de energiegerelateerde steun die vanaf 2022 wordt verleend.
Bronnen: Door medewerkers van het Eurosysteem samengestelde macro-economische projecties voor het eurogebied van december 2023 en berekeningen van de ECB.Toelichting: De maatstaf van de begrotingskoers wordt vanaf 2021 aan de inkomstenzijde aangepast door subsidies uit de faciliteit voor herstel en veerkracht van NGEU te verrekenen, aangezien deze inkomsten geen verkrappende macro-economische effecten hebben.
Een verdere verkrapping van de begrotingskoers zou noodzakelijk zijn
Uitsplitsing van de begrotingskoers in het eurogebied en discretionaire maatregelen
Bronnen: Door medewerkers van het Eurosysteem samengestelde macro-economische projecties voor het eurogebied van december 2023 en berekeningen van de ECB.Toelichting: De maatstaf van de begrotingskoers wordt vanaf 2021 aan de inkomstenzijde aangepast door subsidies uit de faciliteit voor herstel en veerkracht van NGEU te verrekenen, aangezien deze inkomsten geen verkrappende macro-economische effecten hebben. De “andere maatregelen” hebben voornamelijk betrekking op maatregelen die tijdens de pandemie zijn genomen en de latere afbouw ervan.
Een verdere verkrapping van de begrotingskoers lijkt ook passend te zijn vanuit monetairbeleidsoogpunt. Nu de energiecrisis grotendeels is weggeëbd, moeten de overheden de daarmee verband houdende steunmaatregelen blijven afbouwen, omdat dat essentieel is om te voorkomen dat de inflatiedruk op middellange termijn toeneemt. Anders zou een strenger monetair beleid nodig zijn. Overheden moeten niet alleen de pandemie- en energiegerelateerde maatregelen afbouwen, maar ook meer in het algemeen vooruitgang boeken in de richting van gezondere begrotingsposities, om ervoor te zorgen dat de overheidsfinanciën op een houdbaar pad blijven.
De EU heeft behoefte aan een robuust en geloofwaardig kader voor de coördinatie van economisch en begrotingsbeleid
Een robuust EU-kader voor de coördinatie van en het toezicht op economisch en begrotingsbeleid blijft van cruciaal belang. Na uitgebreide besprekingen heeft de Raad van de Europese Unie in 2023 overeenstemming bereikt over een hervorming van het EU-kader voor economische governance, wat de weg heeft vrijgemaakt voor een trialoog tussen de Europese Commissie, de EU-Raad en het Europees Parlement. 2024 zal een belangrijk jaar zijn om stappen te zetten richting de tenuitvoerlegging hiervan.[7]
De arbeidskosten leverden later in het jaar de belangrijkste bijdrage aan de binnenlandse inflatie
1.5 Krediet- en financieringsvoorwaarden sterk verkrapt door verhoging beleidsrente
De obligatierendementen zijn gedaald ondanks een verkrapping van het monetaire beleid, als gevolg van veranderde verwachtingen tegen het einde van het jaar
Lange rente en de kredietkosten voor bedrijven en huishoudens voor de aankoop van een huis
Bronnen: Bloomberg, LSEG en berekeningen van de ECB.Toelichting: Maandelijkse waarnemingen. Het rendement op tienjaars overheidsobligaties in het eurogebied is een bbp-gewogen gemiddelde. De indicatoren voor de totale kredietkosten worden berekend door de korte- en langetermijnrentes voor bancaire kredietverlening te aggregeren aan de hand van een 24-maands voortschrijdend gemiddelde van de volumes van nieuwe contracten. De meest recente waarnemingen betreffen december 2023.
Het ruime monetaire aggregaat en bancaire intermediatie weerspiegelden de verkrapping van het monetaire beleid
De rentetarieven voor bancaire kredietverlening aan bedrijven en huishoudens stegen sterk naarmate het monetaire beleid verkrapte
De bancaire kredietverlening aan huishoudens en bedrijven verzwakte in 2023 aanzienlijk, als gevolg van strengere kredietvoorwaarden (Grafiek 1.11). De netto maandelijkse kredietstromen waren in de laatste drie kwartalen van het jaar vrijwel nihil. Het twaalfmaands groeicijfer van de bancaire leningen aan huishoudens vertraagde tot 0,3% in december, voornamelijk als gevolg van de vertraging van de hypothecaire leningen tegen de achtergrond van in het eerste jaar sinds 2014 dalende huizenprijzen. De groei op jaarbasis van de bancaire kredietverlening aan bedrijven daalde eveneens, tot 0,4% in december, en de netto externe financieringsstromen naar bedrijven stonden op een historisch laag niveau (Grafiek 1.12).
M3-groei en de groei van de kredietverlening aan bedrijven en huishoudens
Bronnen: ECB en Eurostat.Toelichting: Bedrijven zijn niet-financiële ondernemingen. MFI: monetaire financiële instelling. Bij “leningen van niet-MFI’s en van de rest van de wereld” zijn niet-monetaire financiële instellingen overige financiële intermediairs, pensioenfondsen en verzekeringsinstellingen. “MFI-leningen” en “leningen van niet-MFI’s en van de rest van de wereld” zijn gecorrigeerd voor verkopen van leningen en securitisaties. “Overige” verwijst naar het verschil tussen het totaal en de in de grafiek opgenomen instrumenten en bestaat hoofdzakelijk uit intragroepsleningen en handelskredieten De meest recente waarnemingen betreffen het derde kwartaal van 2023. De jaarlijkse stroom voor 2023 is berekend als een vierkwartaals totaal van de stromen van het vierde kwartaal van 2022 tot en met het derde kwartaal van 2023.
De ECB werkt aan een beter inzicht in de macro-economische gevolgen van klimaatverandering en beleid om de impact daarvan te beperken, in lijn met de toezeggingen die zijn gedaan na de evaluatie van de monetairbeleidsstrategie in 2020-2021.[11] Deze inspanningen zijn zeer relevant voor het primaire mandaat van de ECB, het handhaven van de prijsstabiliteit. De complexiteit van de klimaatverandering en de niet-lineaire en zeer onzekere aard van de effecten ervan vragen om een betere macro-economische analyse om voorspellingsfouten te beperken en inzicht te krijgen in de structurele veranderingen in de economie die de klimaatverandering veroorzaakt.
De toenemende invloed van hittegolven op de inflatie van de voedselprijzen in Europa
Extreme weersomstandigheden verminderen doorgaans de productie op korte termijn, maar de totale economische impact gaat verder dan de directe en onmiddellijke effecten die zich bijvoorbeeld zouden voordoen door de vernietiging van huizen, fabrieken en machines. Voorbeelden hiervan zijn verstoringen in andere regio’s of sectoren als gevolg van koppelingen tussen toeleveringsketens of belemmerde infrastructuur. Inkomstenverliezen in getroffen sectoren en lagere productie zullen meestal leiden tot minder vraag naar producten en diensten uit andere sectoren. Een ander effect is de grotere onzekerheid, waardoor huishoudens en bedrijven hun visie op rampenrisico’s mogelijk opnieuw beoordelen en zo de bestedingen kunnen drukken.
Op langere termijn kan klimaatverandering ook de productiegroei hardnekkiger verminderen.[14] Zo zal minder sneeuwval een bedreiging vormen voor de levensvatbaarheid van veel skigebieden in Europa en kunnen sommige mediterrane regio’s te warm worden voor zomertoerisme, hoewel sommige noordelijke regio’s daar mogelijk van zullen profiteren. De opbrengsten in land- en bosbouw zullen bij hogere gemiddelde temperaturen waarschijnlijk dalen. Hoewel van gewas veranderen bepaalde effecten kan verzachten, zullen minder voorspelbare temperatuur- en neerslagpatronen waarschijnlijk ook de landbouwopbrengsten drukken. Hogere temperaturen boven de comfortzone van ongeveer 19-22 °C − die in een warmer klimaat waarschijnlijk vaker zullen voorkomen − verminderen de productiviteit van werknemers.
Aanpassing aan een warmer klimaat zou de macro-economische effecten kunnen helpen beperken. Hieronder valt bijvoorbeeld het installeren van airconditioning om de impact van warmtestress op de arbeidsproductiviteit te verminderen, of het wisselen van gewassen om het verlies aan landbouwproductiviteit te beperken. Zulke maatregelen zullen echter waarschijnlijk gevolgen hebben voor de overheidsbegrotingen en de begrotingsruimte.[15] Verzekeringen zijn eveneens een instrument voor aanpassing, maar in Europa is al sprake van een aanzienlijke lacune in de bescherming door klimaatverzekeringen.[16]
Om de emissiereducties te verwezenlijken die nodig zijn om de doelstellingen van het akkoord van Parijs te halen en een meer catastrofale opwarming van de aarde te voorkomen, is een ingrijpende structurele transformatie van de economie nodig. Kapitaal en arbeid moeten worden herverdeeld tussen en binnen sectoren, en zelfs binnen individuele bedrijven (zo zullen autofabrikanten hun fabrieken moeten overschakelen van de productie van auto’s met verbrandingsmotoren naar de productie van elektrische voertuigen op accu’s). Het welslagen van die herverdeling zal afhangen van de uitvoering van effectief transitiebeleid, de flexibiliteit van de markten en in het bijzonder het vermogen van de economie om de aanzienlijke vereiste kapitaalinvesteringen te financieren en te absorberen, de ontwikkeling van koolstofarme technologieën en de beschikbaarheid van gekwalificeerde arbeidskrachten om deze toe te passen.
Een analyse die wijst op een gunstig economisch effect van de tot nu toe ingevoerde klimaatbeleidsmaatregelen biedt waarschijnlijk geen volledig beeld.[17] De beschikbare modelgebaseerde beoordelingen van koolstofprijstrajecten vinden slechts een beperkt effect op de productie en de inflatie.[18] De daarin opgenomen maatregelen schieten echter nog steeds aanzienlijk tekort bij het behalen van de emissiereductiedoelstelling van de EU, en de bredere impact van de transitie − inclusief de effecten van strengere regelgeving en doelstellingen − is mogelijk minder eenvoudig te kwantificeren.
De snelheid van de transitie is van doorslaggevend belang voor de uiteindelijke economische impact: als de transitie wordt uitgesteld, zijn later snellere en radicalere beleidsveranderingen nodig, waardoor de kans op ‘stranded assets’ en hogere structurele werkloosheid toeneemt.[19] Daarnaast verschillen de diverse transitiemaatregelen wat hun impact op de productiviteit betreft.[20] Marktgebaseerd beleid − zoals koolstofbelastingen − heeft minder impact op de productiviteit van koolstofintensieve bedrijven dan niet-marktgebaseerd beleid (zoals het verbieden van bepaalde producten of processen).
Het concurrentievermogen van de economie van het eurogebied wordt ook beïnvloed door wereldwijde keuzes ten aanzien van transitiebeleid. Daarbij kan het gaan om hogere koolstofprijzen of industrieel beleid zoals de recente Amerikaanse Inflation Reduction Act. Het EU-emissiehandelssysteem (EU ETS) kan leiden tot “koolstoflekkage”, d.w.z. de verplaatsing van economische bedrijvigheid en emissies naar regio’s met minder strenge emissievereisten. Dit kan worden verminderd door het Mechanisme voor koolstofcorrectie aan de grens zorgvuldig te kalibreren in combinatie met bestaande mechanismen ter voorkoming van koolstoflekkage.[21]
Al met al beïnvloedt beleid inzake klimaatverandering en mitigatie vrijwel alle aspecten van de door centrale banken uitgevoerde macro-economische analyse. Er zijn nog belangrijke vragen onbeantwoord, bijvoorbeeld over de wijze waarop de transitie zal moeten verlopen en de daaruit voortvloeiende structurele veranderingen in de economie, over de macro-economische gevolgen van extreem weer en de risico’s van versnelde klimaatverandering, en over de rol van natuurkapitaal en ecosysteemdiensten.
Kader 2	De rol van de winst per eenheid product in de recente binnenlandse prijsdruk
In dit Kader wordt vanuit boekhoudkundig perspectief ingegaan op de wijze waarop de winst per eenheid product heeft bijgedragen aan de dynamiek van de binnenlandse prijsdruk in 2023.
De binnenlandse prijsdruk was in 2023 zeer hoog maar nam in de loop van het jaar licht af naarmate de winst per eenheid product daalde
Uitzonderlijke economische ontwikkelingen na de pandemie verklaren de sterke groei van de winst per eenheid product in 2022 en begin 2023
Bron: Eurostat en berekeningen van de ECB.Toelichting: De meest recente waarnemingen betreffen het vierde kwartaal van 2023.
Naarmate de uitzonderlijke factoren afnamen, is de winst per eenheid product opnieuw afgestemd op de conjunctuurcyclus en zijn typische rol als buffer
Bovendien zette de ECB in 2023 de in 2022 begonnen geleidelijke opheffing voort van haar pandemiegerelateerde maatregelen ter versoepeling van de onderpandvereisten, en werd de kredietrating van Griekenland verhoogd tot een kredietwaardig niveau. Gedurende heel 2023 legde het Eurosysteem de nadruk op risicobeheer om een efficiënte beleidsvoering te garanderen, onder meer door de kredietbeoordelingsbronnen die het aanvaardt, te diversifiëren. Door de verhoging van de basisrentetarieven om de inflatie te verlagen, leed de ECB verliezen op de negatieve rentebaten, die deels werden gecompenseerd door eerder aangelegde financiële buffers. Het monetaire inkomen van de ECB zal in de toekomst naar verwachting weer stijgen, wat haar operationele doeltreffendheid zal ondersteunen.
2.1 Een restrictief monetair beleid nastreven om de inflatie terug te brengen tot de doelstelling van 2%
De inflatie bedroeg in januari nog steeds 8,6%, terwijl de economie veerkrachtig bleef ondanks toenemende uitdagingen
Begin 2023 stagneerde de economische groei in het eurogebied, na een sterke vertraging sinds medio 2022. De economie gaf echter blijk van veerkracht ten aanzien van de grote uitdagingen van de gematigde mondiale economische bedrijvigheid, de geopolitieke onzekerheid door de oorlog van Rusland tegen Oekraïne en de hoge inflatie samen met de krappere financieringsvoorwaarden. De totale inflatie daalde in januari als gevolg van de lagere energieprijzen maar bleef op een hoog peil van 8,6%, mede door de hoge voedselprijzen. Dit was deels toe te schrijven aan de ingrijpende invloed van de hoge energiekosten in de hele economie, die ook de voedselprijzen beïnvloedde, naast de aanhoudende, zij het afnemende pandemiegerelateerde factoren, zoals de verstoringen van de toeleveringsketen en de inhaalvraag. Ook de loongroei nam toe.
De Raad van Bestuur verhoogde de rentetarieven in februari en nam zich voor ze verder op te trekken
De turbulentie in de Amerikaanse banksector wakkerde de onzekerheid in Europa aan, wat de nood aan een op data gebaseerde benadering voor rentebeslissingen beklemtoonde
Het werd steeds duidelijker dat het restrictief monetair beleid een aanzienlijke invloed had op de financieringsvoorwaarden in het eurogebied
De Raad van Bestuur trok de beleidsrente verder op omdat de onderliggende prijsdruk hoog bleef, ...
De totale inflatie liep aanzienlijk terug. Ze daalde van 8,5% in februari tot 6,1% in mei, nadat ze was uitgekomen op 6,9% in maart en 7,0% in april. Hoewel de inflatie naar verwachting verder zou dalen naar de doelstelling, voornamelijk door de gelijktijdige verkrapping van de financieringsvoorwaarden die de vraag steeds meer afremde, werd niettemin geoordeeld dat de prijsdruk nog te lang te hoog zou blijven. De Raad van Bestuur verkoos daarom de rente nog tweemaal achtereenvolgens te verhogen met 25 basispunten, respectievelijk in mei en in juni.
Nadat het tempo van de herinvesteringen in maart was verlaagd, werd in juli een einde gemaakt aan de herinvesteringen in het kader van het APP. De herinvesteringen in het kader van het PEPP zouden nog tot ten minste eind 2024 worden voortgezet. Tegelijkertijd schraagden de ontwikkelingen sinds de vorige monetairbeleidsvergadering van de Raad van Bestuur diens verwachting dat de inflatie gedurende de rest van het jaar verder zou dalen maar nog geruime tijd boven de doelstelling zou blijven. Op basis daarvan bleef de Raad van Bestuur zijn koers volgen door de rentetarieven in juli met nog eens 25 basispunten te verhogen.
In juli besloot de Raad van Bestuur tevens de rentevergoeding voor minimumreserves te verlagen van het niveau van de rente op de depositofaciliteit tot 0%. Dit besluit was erop gericht de doeltreffendheid van het monetair beleid te handhaven, door de zeggenschap over de monetairbeleidskoers te behouden en tegelijkertijd een volledige doorwerking van de rentebesluiten in de geldmarkten te garanderen. De Raad verhoogde ook de doelmatigheid van het beleid door de totale rentelasten op reserves te verminderen, terwijl de monetaire beperkingen in dezelfde mate werden gehandhaafd.
Omdat de inflatie in augustus vrijwel niet beter uitviel dan de 5,3% in juli, en de inflatievooruitzichten in de door medewerkers van de ECB samengestelde projecties van september opwaarts werden herzien voor 2023 en 2024, voornamelijk vanwege de sterker oplopende energieprijzen, verhoogde de Raad van Bestuur tijdens zijn vergadering van september de basisrentetarieven van de ECB nogmaals met 25 basispunten. Dit bracht de cumulatieve stijging in 2023 op 200 basispunten en de rente op de depositofaciliteit op 4% (Grafiek 2.1).
... en stelde hij dat het lang genoeg aanhouden van de huidige beleidsrente aanzienlijk zou bijdragen tot de tijdige terugkeer van de inflatie naar de doelstelling
In oktober kwam er een einde aan de langste periode van opeenvolgende renteverhogingen in de geschiedenis van de euro
Naarmate het jaar ten einde liep, daalde de inflatie verder, tot 2,4% in november. Op zijn vergadering van december was de Raad van Bestuur echter van oordeel dat de inflatie op korte termijn wellicht opnieuw zou stijgen, als gevolg van basiseffecten. De onderliggende inflatie was verder afgenomen. De door medewerkers van het Eurosysteem samengestelde macro-economische projecties wezen uit dat de geleidelijke afname van de inflatie zou hervatten in 2024. Terzelfder tijd bleek de binnenlandse prijsdruk hoog te blijven, voornamelijk wegens de sterke toename van de arbeidskosten per eenheid product.
De Raad van Bestuur hield de rentetarieven ongewijzigd en besloot de balans van het Eurosysteem sneller te normaliseren
Tegen die achtergrond besloot de Raad van Bestuur tijdens zijn vergadering van december om de basisrentetarieven ongewijzigd te laten.
In december besloot de Raad van Bestuur tevens de balans van het Eurosysteem sneller te normaliseren. De Raad nam zich voor om de hoofdsommen van de op vervaldag gekomen effecten die waren aangekocht in het kader van het PEPP, tot medio 2024 volledig te herinvesteren, alvorens de portefeuille met gemiddeld € 7,5 miljard per maand te verminderen tot het einde van het jaar en daarna de herinvesteringen te beëindigen.
De balans van het Eurosysteem kromp geleidelijk door het einde van de herinvesteringen in het kader van het APP en het vervallen van TLTRO III-transacties
In 2023 zette de balans van het Eurosysteem de geleidelijke afname voort die in 2022 was ingezet door de normalisering van het monetair beleid. De balans kromp verder omdat de volledige en gedeeltelijke herinvesteringen in het APP respectievelijk in februari en juni werden beëindigd. Het Eurosysteem bleef gedurende het hele jaar wel volledige herinvesteringen in het kader van het PEPP uitvoeren. Tegen eind 2023 was de balans geslonken tot € 6,9 biljoen, hoofdzakelijk door het vervallen van TLTRO III-transacties en door vervroegde aflossingen, alsook tot op zekere hoogte omdat de APP-portefeuille begon te slinken.
Eind 2023 bedroegen de met het monetair beleid verband houdende activa op de balans van het Eurosysteem € 5,1 biljoen, een daling met € 1,2 biljoen ten opzichte van eind 2022. De leningen aan kredietinstellingen van het eurogebied maakten 6% van de totale activa uit (tegen 17% eind 2022) en de voor monetairbeleidsdoeleinden aangekochte activa vertegenwoordigden 68% van de totale activa (tegen 62% eind 2022). De overige financiële activa op de balans waren hoofdzakelijk vreemde valuta’s, goud en niet-monetairbeleidsportefeuilles in euro.
Aan de passiefzijde liep het totale bedrag van de door de kredietinstellingen aangehouden reserves en het beroep op de depositofaciliteit terug van € 4,0 biljoen eind 2022 tot € 3,5 biljoen eind 2023; dat bedrag maakte 51% van de totale passiva uit, tegen 50% eind 2022. De bankbiljetten in omloop bleven vrijwel onveranderd op € 1,6 biljoen en vertegenwoordigden 23% van de totale passiva (tegen 20%).
In 2023, na de aankondiging van december 2022, werkte het Eurosysteem aan de evaluatie van het operationele raamwerk voor de sturing van de korte rente, die werd afgerond in maart 2024.
Bron: ECB.Toelichting: Positieve cijfers hebben betrekking op activa, negatieve op passiva. De lijn voor liquiditeitsoverschotten stelt een positieve waarde voor, hoewel die lijn verwijst naar de som van de volgende passiefposten: rekening-couranttegoeden boven op de reserveverplichtingen en beroep op de depositofaciliteit.
De invoering van de euro door Kroatië op 1 januari 2023 en de opname van de balans van de Hrvatska narodna banka in de geconsolideerde balans van het Eurosysteem verhoogden de totale activa en passiva op deze balans met € 45 miljard.
Verdeling van de APP- en de PEPP-portefeuille over activacategorieën en landen
Het afbouwen van de programma’s voor de aankoop van activa werd goed opgevangen door de markt
Het APP omvat vier programma’s voor de aankoop van activa: het derde programma voor de aankoop van gedekte obligaties (covered bond purchase programme - CBPP3), het programma voor de aankoop van effecten op onderpand van activa (asset-backed securities purchase programme - ABSPP), het programma voor de aankoop van door de publieke sector uitgegeven schuldbewijzen (public sector purchase programme - PSPP) en het programma voor de aankoop van door de bedrijvensector uitgegeven schuldbewijzen (corporate sector purchase programme - CSPP). Het PEPP werd in 2020 ingevoerd als reactie op de pandemie. Alle voor het APP in aanmerking komende activacategorieën komen ook in het kader van het PEPP in aanmerking; voor de door Griekenland in het kader van het PEPP uitgegeven schuldbewijzen werd tijdelijk afgezien van de toelaatbaarheidsvereisten.[25]
Eind 2023 beliepen de in het kader van het PEPP aangehouden effecten € 1,7 biljoen (tegen geamortiseerde kostprijs). De aangehouden gedekte obligaties vertegenwoordigden minder dan 1% (€ 6 miljard) van het totaal, de door de bedrijvensector uitgegeven schuldbewijzen 3% (€ 46 miljard) en de door de publieke sector uitgegeven schuldbewijzen 97% (€ 1.614 miljard).[26] De gewogen gemiddelde looptijd van de krachtens het PEPP aangehouden overheidseffecten bedroeg 7,3 jaar aan het einde van 2023, met enige verschillen tussen de landen.
De via het PSPP, het CSPP, het CBPP3 en het PEPP aangekochte activa werden verder beschikbaar gesteld voor effectenleningen om de liquiditeit op de obligatie- en repomarkt te ondersteunen. In 2023 verbeterden de voorwaarden op de repomarkt aanzienlijk in vergelijking met het voorgaande jaar, wat tot uiting kwam in kleinere kredietverstrekkingsvolumes.
Het uitstaande bedrag van de herfinancieringstransacties van het Eurosysteem beliep eind 2023 € 410 miljard, dat is een daling met € 914 miljard ten opzichte van eind 2022. Die verandering weerspiegelt hoofdzakelijk de vrijwillige vervroegde aflossingen (€ 312,5 miljard) en het vervallen van transacties (€ 612,9 miljard) in de TLTRO III-reeks. De gewogen gemiddelde looptijd van de uitstaande herfinancieringstransacties van het Eurosysteem liep terug van ongeveer 10,5 maanden eind 2022 tot 5,2 maanden eind 2023.
In maart 2022 kondigde de ECB de geleidelijke afschaffing van de pandemiegerelateerde maatregelen ter versoepeling van de onderpandsvereisten aan. Die maatregelen waren een kernelement van de monetairbeleidsreactie van de ECB op de pandemie. Ze boden de tegenpartijen een vlottere toegang tot de krediettransacties van het Eurosysteem door het volume van het beleenbaar onderpand te verhogen. De maatregelen waren hoofdzakelijk toegespitst op de tijdelijke verlaging van de haircuts op de waardering van het onderpand voor alle activacategorieën met een vast percentage van 20% en op de tijdelijke verruimingen van de kaders voor aanvullende kredietvorderingen die sommige nationale centrale banken toepassen.
De geleidelijke afschaffing ving in juli 2022 aan. Tijdens een tweede stap, die van kracht werd op 29 juni 2023, werd de tijdelijke verlaging van de haircuts op de waardering van het onderpand voor verhandelbare en niet-verhandelbare activa volledig afgeschaft door de invoering van een nieuw haircutschema, wat de terugkeer inluidde naar het vóór de pandemie bij de ECB geldende risicotolerantieniveau voor krediettransacties.[27]
In september 2023 werd de relevante kredietrating van Griekenland opgetrokken van kredietkwaliteitscategorie 4 naar categorie 3 op de geharmoniseerde ratingschaal van het Eurosysteem (van BB+ naar BBB-), zodat alle door de centrale overheid van de Helleense Republiek uitgegeven schuldinstrumenten een kredietwaardig niveau bereiken.[30] De door de Griekse centrale overheid uitgegeven schuldinstrumenten, waarvoor voorheen een vrijstelling gold zoals bepaald in het Richtsnoer betreffende tijdelijke onderpandsmaatregelen, zijn derhalve vanaf september 2023 onderworpen aan de beleenbaarheidscriteria van het algemene onderpandskader.
Het nominale bedrag van de in aanmerking komende verhandelbare activa steeg in 2023 met € 1,2 biljoen, tot € 18,3 biljoen aan het einde van het jaar (Grafiek 2.3). Effecten van de centrale overheid bleven de grootste activacategorie (€ 9,9 biljoen). De overige activacategorieën omvatten bedrijfsobligaties (€ 1,9 biljoen), gedekte bankobligaties (€ 1,8 biljoen) en ongedekte bankobligaties (€ 2 biljoen). Effecten van de regionale overheid (€ 603 miljard), effecten op onderpand van activa (€ 600 miljard) en overige verhandelbare activa (€ 1,4 biljoen) vertegenwoordigden elk een relatief klein deel van het volume beleenbare activa.
Bron: ECB.Toelichting: De waarden van de activa zijn nominale bedragen. In de grafiek worden gemiddelden van de maandultimogegevens voor elke periode weergegeven.
Bron: ECB.Voor het onderpand worden de gemiddelden van de maandultimogegevens voor elke periode weergegeven; het gaat om waarden na waardering en haircuts. Voor het uitstaande krediet worden daggegevens gebruikt.
Het Eurosysteem beheert voortdurend de financiële risico’s die gepaard gaan met de tenuitvoerlegging van zijn monetairbeleidstransacties. Zijn risicobeheerfunctie streeft risico-efficiëntie na, dat is het halen van monetairbeleidsdoelstellingen met zo weinig mogelijk risico’s.[31]
Door verschillen in rentegevoeligheid tussen activa en passiva ontstonden er verliezen
De belangrijkste veranderingen in het risicobeheersingskader van het Eurosysteem in 2023 waren een verdere diversificatie van zijn kredietbeoordelingsbronnen en een sterkere verschuiving van de aankopen van bedrijfsobligaties naar emittenten met betere klimaatprestaties.
In 2023 werden extra kredietbeoordelingsbronnen aanvaard binnen het kredietbeoordelingskader van het Eurosysteem (Eurosystem Credit Assessment Framework - ECAF). Het ECAF is een risicobeheersingskader dat het Eurosysteem gebruikt om het kredietrisico van de in monetairbeleidstransacties aangewende activa te temperen. Het bepaalt de procedures, regels en technieken die waarborgen dat voortdurend wordt voldaan aan de strenge kredietnormen van het Eurosysteem voor alle beleenbare activa. Dit omvat ook het beoordelen, aanvaarden en monitoren van verschillende soorten kredietbeoordelingsbronnen.
Het interne kredietbeoordelingssysteem van de Bank of Greece werd aanvaard als kredietbeoordelingsbron
In april 2023 besloot de Raad van Bestuur het interne kredietbeoordelingssysteem van de Griekse centrale bank (Bank of Greece) te aanvaarden als kredietbeoordelingsbron; dat systeem verschaft beoordelingen van Griekse juridische entiteiten in de niet-financiële sector. Die beoordelingen kunnen nu worden gehanteerd om te bepalen of kredietvorderingen op Griekse niet-financiële ondernemingen in aanmerking komen als onderpand voor krediettransacties van het Eurosysteem en om de haircuts op de waardering hiervan te bepalen. Het interne beoordelingssysteem van de Bank of Greece is een van de negen kredietbeoordelingssystemen van nationale centrale banken die momenteel door de Raad van Bestuur worden aanvaard.
Scope Ratings GmbH werd aanvaard als een nieuw extern ratingbureau
In november besloot de Raad van Bestuur Scope Ratings GmbH te aanvaarden als een externe kredietbeoordelingsinstelling (EKBI), na een grondige beoordeling door het Eurosysteem van de door het bedrijf gehanteerde applicatie die gebaseerd is op de acceptatiecriteria van het Eurosysteem voor EKBI’s. De beoordeling omvatte kwantitatieve en kwalitatieve criteria, alsook eventuele relevante feedback inzake toezicht van de Europese Autoriteit voor effecten en markten (European Securities and Markets Authority - ESMA). De ratings van Scope Ratings zullen samen met die van de reeds aanvaarde EKBI’s (DBRS Morningstar, Fitch Ratings, Moody’s en S & P Global Ratings) worden gebruikt om de beleenbaarheid van activa als onderpand voor monetairbeleidstransacties te bepalen, alsook de toe te passen haircuts op de waardering ervan, zodra de integratie van Scope Ratings in de IT-infrastructuur van het Eurosysteem is afgerond.
Het beheer van de risico’s op de aankoop van activa krachtens het APP en het PEPP
De financiële risico’s op de aankoop van activa werden verder beheerd op basis van specifieke risicobeheersingskaders voor elke activaklasse
Kader 3	De ontwikkeling van overliquiditeit en de invloed ervan op de ongedekte eurogeldmarktrente
In dit Kader worden de gevolgen van de inkrimping van de balans van het Eurosysteem op de eurogeldmarkt onderzocht. De afname van de overliquiditeit door de inkrimping van de balans heeft de doorwerking in de ongedekte geldmarktrente van wijzigingen in de basisrentetarieven van de ECB niet verstoord. In 2023 begon het ecart tussen de kortetermijnrente voor de euro (€STR) en de rente op de depositofaciliteit van de ECB echter een asymmetrische reactie te vertonen; deze laatste reageerde minder sterk op het weer afromen van de overliquiditeit dan op de eerdere liquiditeitsinjectie. Uit een voorlopige analyse blijkt dat het wellicht om een tijdelijk verschijnsel gaat.
De lagere liquiditeit heeft het ecart tussen de €STR en de rente op de depositofaciliteit niet verkleind
Uit historische gegevens blijkt dat een aanzienlijke daling van de overliquiditeit zou resulteren in een geringer ecart tussen de €STR en de rente op de depositofaciliteit. De recente vermindering van de overliquiditeit heeft echter niet geleid tot een inkrimping van dat ecart (Grafiek A, paneel b), dat toenam tot de tweede helft van 2022 en zich vervolgens stabiliseerde op ongeveer ‑10 basispunten vanaf november 2022. Deze afwijking van historische patronen doet de vraag rijzen of het om een tijdelijk verschijnsel of een structurele verschuiving gaat.
Bronnen: ECB (database voor markttransacties), Bloomberg en berekeningen van het Eurosysteem.Toelichting: Paneel a): de periode met een negatieve rente op de depositofaciliteit eindigde op 26 juli 2022, waarna de rente op 27 juli steeg van -0,50% tot 0,00%. Paneel b): de in deze grafiek weergegeven periode met een negatieve rente op de depositofaciliteit duurde van 1 oktober 2019 tot 26 juli 2022. De rente op de depositofaciliteit was gelijk aan nul van 27 juli tot 13 september 2022. De rente op de depositofaciliteit werd positief op 14 september 2022, toen de rente werd verhoogd van 0,00% tot 0,75%.
De effectieve desactivering van het tweeledige systeem voor de vergoeding van de door banken aangehouden overreserves in juli 2022 resulteerde in € 1 biljoen extra overliquiditeit die beschikbaar kwam voor de handel (Grafiek B, paneel a). Tijdens de periode met een negatieve rente en na de invoering van het tweeledige systeem in oktober 2019 was de daadwerkelijk voor de handel beschikbare overliquiditeit lager dan het totale cijfer voor de overliquiditeit, omdat een deel van de bij het Eurosysteem aangehouden overliquiditeit van een gunstige vergoeding profiteerde; het was namelijk vrijgesteld van een negatieve rente. Het einde van de negatieve beleidsrente in juli 2022 maakte dit voordeel ongedaan. Het vrijkomen van extra verhandelbare middelen versterkte, onder meer, de handel van de banken in ongedekte girale deposito’s.
Volgens de gegevensreeks uit de geldmarktstatistieken (money market statistical reporting — MMSR) stegen de ongedekte leningen van € 120 miljard gemiddeld per dag tijdens de periode met een negatieve rente op de depositofaciliteit in 2021 en 2022 tot € 210 miljard tegen eind 2023, waarbij de stijging gold voor alle tegenpartijsectoren (Grafiek B, paneel b). De terugkeer naar een positieve rente en het einde van het tweeledige systeem leidden dus tot een aanzienlijke toename van het aanbod in het niet door onderpand gedekte segment.
Bronnen: ECB (database voor markttransacties), Bloomberg en berekeningen van het Eurosysteem.Toelichting: Paneel a): de periode met een negatieve rente op de depositofaciliteit eindigde op 26 juli 2022, waarna de rente op 27 juli steeg van -0,50% tot 0,00%. De term ‘vrijgestelde reserves’ verwijst naar het deel van de overliquiditeit dat is vrijgesteld van een negatieve vergoeding in het tweeledige systeem. Paneel b): de rente op de depositofaciliteit werd positief op 14 september 2022, toen de rente werd verhoogd van 0,00% tot 0,75%. De in de grafiek weergegeven omzet betreft alle kortlopende deposito’s tegen de €STR-rente, deposito’s van niet-financiële ondernemingen, daggeldrekeningen en enkele andere resterende leningen met looptijden tot en met één jaar. MMF’s: geldmarktfondsen; NFC’s: niet-financiële ondernemingen. De term ‘overige’ omvat beleggingsfondsen (ongerekend geldmarktfondsen), pensioenfondsen, verzekeringsfondsen en restsectoren.
Tot slot zou het uitblijven van een inkrimping van het ecart tussen de €STR en de rente op de depositofaciliteit een tijdelijk verschijnsel kunnen zijn, aangezien de banken, in het licht van het overaanbod, marktmacht behouden om te onderhandelen over de prijs van kortlopende deposito’s teneinde de effecten op de reglementaire ratio’s op te vangen. Een afstemming van de €STR-rente op de rente op de depositofaciliteit kan zich nog steeds voordoen, aangezien de overliquiditeit verder zal afnemen, wat het machtsevenwicht tussen de vraag naar en het aanbod van contant geld zou kunnen veranderen.
3 Europese financiële sector: veerkrachtig maar werkzaam in een omgeving met een kwetsbare financiële stabiliteit
De banken in het eurogebied bleken in 2023 veerkrachtig, met name met het oog op de problemen van banken in de Verenigde Staten en Zwitserland. Ze profiteerden van de vooruitgang die op verschillende fronten werd geboekt, samen met de voortzetting van de toezichtswerkzaamheden. De financiële stabiliteit bleef niettemin kwetsbaar omdat krappere financiële voorwaarden de reële economie en de financiële sector onder druk zetten. De nationale autoriteiten bleven macroprudentiële buffers invoeren of aanscherpen om de banksector te versterken. Bovendien werden de regelgevende kaders voor banken, alsook voor financiële infrastructuur en innovaties, verder verbeterd om het financiële stelsel op de lange termijn veerkrachtiger te maken.
De financiële stabiliteit in het eurogebied bleef kwetsbaar
Krappere financiële voorwaarden en hogere leenkosten voor huishoudens, bedrijven en overheden
Na de lage rentetarieven in voorgaande jaren en tegen de achtergrond van het transmissiebeschermingsinstrument van de ECB was er een brede stijging van de financieringskosten van overheden in het eurogebied in 2023, met een beperkte spreiding tussen de landen gedurende het jaar. Aangezien overheden echter vervallende schulden tegen hogere rentetarieven moeten herfinancieren, blijven hun financieringskosten gevoelig voor de ontwikkeling van hun budgettaire situatie, met name het risico van begrotingsontsporingen, wat de bezorgdheid over de houdbaarheid van de overheidsschuld opnieuw zou kunnen aanwakkeren. Tegelijkertijd kan elke ongerechtvaardigde en wanordelijke marktdynamiek voor overheidsschulden worden tegengegaan door flexibiliteit in de herinvesteringen in het kader van het pandemie-noodaankoopprogramma van de ECB en door het transmissiebeschermingsinstrument van de ECB, indien aan de nodige voorwaarden wordt voldaan.
Vóór en tijdens de pandemie profiteerden ook de bedrijven van de lage rentetarieven en hun winsten bleven in 2023 goed op peil. Naarmate de effecten van het herstel wegebden, de kredietvoorwaarden verkrapten en de leenkosten stegen, namen de kwetsbaarheden van bedrijven toe. Hoewel het aantal bedrijfsfaillissementen in het algemeen nog steeds laag lag, begon het in de loop van het jaar toe te nemen. In het bijzonder de vastgoedbedrijven waren kwetsbaar door de aanhoudende neergang op de markt voor commercieel vastgoed in het eurogebied.
De huishoudens werden in 2023 geconfronteerd met een verslechtering van hun leenpositie als gevolg van de stijgende rentes en de aanhoudende correctie op de huizenmarkten. De sterke stijging van de leenkosten vanaf het begin van de verkrappingscyclus van het monetair beleid had duidelijk een negatieve invloed op de vraag naar hypotheken. Desondanks werkte een sterke arbeidsmarkt, samen met een beperkter woningaanbod, een ordelijke afkoeling op de woningmarkt in de hand. Niettemin duiden de nog steeds hoge waarderingen erop dat kwetsbaarheden zich kunnen voordoen als prijscorrecties wanordelijk zouden worden.
De banken, fondsen en verzekeraars uit het eurogebied stonden ook in 2023 voor uitdagingen door de klimaatverandering. Ook cyberrisico’s dienden nauwlettend te worden gevolgd. De toenemende frequentie van grote natuurrampen als gevolg van de klimaatverandering en de toenemende omvang van de daarmee gepaard gaande verliezen dreven de verzekeringsprijzen ook op, terwijl er slechts beperkte verzekeringen tegen klimaatgerelateerde risico’s beschikbaar waren.[33] Dat onderstreepte het risico op een grotere weerslag van klimaatschokken die de winstgevendheidsproblemen voor schadeverzekeraars verergeren en de bestaande beschermingskloven (het percentage economische verliezen dat niet door de verzekering wordt gedekt) vergroten, met mogelijke negatieve gevolgen voor de macro-economische situatie en de financiële stabiliteit.
De ECB heeft de opdracht om de macroprudentiële kapitaalmaatregelen te beoordelen die de nationale autoriteiten voorstellen voor banken in landen die deelnemen aan het gemeenschappelijk toezichtsmechanisme (Single Supervisory Mechanism - SSM). Belangrijk is dat ze indien nodig strengere kapitaalmaatregelen kan toepassen. Uit de nauwlettende monitoring van de nationale macroprudentiële beleidskoersen door de ECB in 2023 bleek dat dit niet nodig was, aangezien verscheidene landen al nieuwe macroprudentiële maatregelen hadden genomen of bestaande maatregelen hadden aangescherpt om de veerkracht van hun banksystemen tegen opgebouwde kwetsbaarheden en neerwaartse risico’s te versterken.
De veerkracht van het financiële stelsel in stand houden en gerichte macroprudentiële beleidsmaatregelen bevorderen
Macroprudentiële buffers moeten worden behouden om de veerkracht van de banken in stand te houden als de omstandigheden in de banksector zouden verslechteren
In 2023 verschoof de bezorgdheid over de financiële stabiliteit naar de bezorgdheid over de gevolgen van hogere rentetarieven en neerwaartse risico’s voor de groei. Vanuit macroprudentieel oogpunt zorgden krappere financiële voorwaarden voor een aanhoudende neergang van de financiële cyclus, maar systeemrisico’s werden geen werkelijkheid. Met name de kapitaalposities van de banken bleven sterk, hoewel de kapitaalruimte varieerde tussen banken en landen en de beperkingen aan het kredietaanbod geen verband hielden met de kapitaalvereisten van de banken. In de toekomst zouden hogere schuldaflossingskosten en een verslechterende macro-economische omgeving het schuldaflossingsvermogen van de niet-financiële sectoren kunnen aantasten en de kwaliteit van de activa van de banken geleidelijk kunnen schaden. In combinatie met lagere kredietverstrekkingsvolumes en stijgende financieringskosten kan dat negatieve gevolgen hebben voor de winstgevendheid en veerkracht van de banken.
De ervaring met de pandemie leert dat de rol van vrij te geven macroprudentiële buffers moet worden versterkt
Het ESRB bleef potentiële bronnen van systeemrisico's analyseren en publiceerde een aanbeveling over zakelijk onroerend goed
In 2023 bleef de ECB analytische, statistische, logistieke en administratieve ondersteuning bieden aan het secretariaat van het Europees Comité voor systeemrisico’s (European Systemic Risk Board - ESRB). De ECB was met name medevoorzitter van de Werkgroep Instrumenten (Instruments Working Group - IWG), de Werkgroep Analyse (Analysis Working Group - AWG) en de taskforce voor de stresstests, alsook het ECB/ESRB-projectteam voor klimaatrisicobeheer (Project Team on climate risk monitoring). Daarnaast was de ECB medevoorzitter van de agile teams die werden opgericht in het kader van de AWG/Groep Macroprudentiële Analyse (Macroprudential Analysis Group- MPAG) en de IWG/Groep Macroprudentieel Beleid (Macroprudential Policy Group - MPPG) voor de impact van hogere inflatie en stijgende rentes op de financiële stabiliteit, en het agile team van de AWG/het MPAG voor de systeemliquiditeit.
De ECB ondersteunde ook de werkzaamheden van het ESRB aan: (i) macroprudentiële instrumenten voor cyberweerbaarheid[39]; (ii) systeemimplicaties en beleidsopties in verband met cryptoactiva en gedecentraliseerde financiering[40]; (iii) het toezicht op kwetsbaarheden in verband met de NBFI[41]; (iv) beleidsopties om de risico’s in bedrijfsschulden en vastgoedbeleggingsfondsen aan te pakken[42]; (v) kwetsbaarheden in de zakelijk onroerendgoedsector, waarover het ESRB een aanbeveling heeft gepubliceerd[43] en (vi) macroprudentiële kaders voor het beheer van klimaatrisico’s.[44] Meer gedetailleerde informatie is beschikbaar op de website van het ESRB en in zijn jaarverslagen.
3.3 Microprudentiële activiteiten om de veiligheid en financiële gezondheid van individuele banken te waarborgen
De banken bleven veerkrachtig dankzij de in de afgelopen jaren geboekte vooruitgang en de voortdurende toezichtswerkzaamheden
Ondanks de SREP-resultaten en hoewel de Europese banken in 2023 recordwinsten noteerden, ziet de ECB geen ruimte voor zelfgenoegzaamheid. De geleidelijk toenemende doorwerking van haar beleidsrentetarieven in de rente op bankdeposito’s en de bredere stijging van de financieringskosten van banken, alsook een verslechtering van de activakwaliteit in de vastgoedsector en andere rentegevoelige sectoren, zouden de houdbaarheid van hoge winsten in gevaar kunnen brengen. De toezichtswerkzaamheden van de ECB blijven gericht op hardnekkige zwakke punten in risicobeheer, governance en interne controles, en op opkomende risico’s.
In de loop van 2023 werd ECB-Bankentoezicht meer risicogebaseerd en effectiever. Op basis van haar interne werkzaamheden en de aanbevelingen van de deskundigengroep (Engels) voerde de ECB een nieuw risicotolerantiekader in. Dat stelt toezichthouders in staat hun activiteiten af te stemmen op de individuele situatie van de onder hun toezicht staande bank en aan de hand daarvan ook prioriteiten te stellen, in plaats van een uniforme benadering toe te passen. Volgens dezelfde logica voerde ze een nieuw meerjarig beoordelingskader voor het SREP in dat de toezichthouders in staat stelt de intensiteit en frequentie van hun analyses beter af te stellen. De ECB is ook begonnen met de ontwikkeling van tijdigere en krachtigere escalatieprocessen die gebruikmaken van alle toezichtsinstrumenten, waaronder dwangsommen, bijvoorbeeld in verband met klimaat- en milieurisico’s.[45]
In december 2023 publiceerde de ECB de toezichtsprioriteiten voor 2024-2026, die gericht zijn op (i) het versterken van de weerbaarheid tegen onmiddellijke macrofinanciële en geopolitieke schokken, (ii) het bespoedigen van een doeltreffende aanpak van tekortkomingen op het gebied van governance en het beheer van klimaat- en milieurisico’s en (iii) het bevorderen van vooruitgang inzake de digitale transformatie en het opstellen van robuuste kaders voor operationele weerbaarheid.
Als onderdeel van haar voortdurende inspanningen om de transparantie te vergroten, publiceerde de ECB in 2023 (i) haar vierstappenbenadering om de Pijler 2-vereiste te bepalen op basis van specifieke risicofactoren, (ii) de SREP-methodiek voor kredietrisico (Engels) en de SREP-methodiek voor marktrisico (Engels) voor toepassing in de cyclus van 2024, en (iii) de Gids inzake procedures voor gekwalificeerde deelnemingen; en in januari 2024 publiceerde ze een bijgewerkte versie van de Toezichtshandleiding, die voor het laatst in 2018 was gepubliceerd.
In april 2023 verwelkomde de ECB, samen met de Gemeenschappelijke Afwikkelingsraad, een reeks wetswijzigingen (Engels) in het Europese kader voor crisisbeheersing en depositoverzekering dat door de Europese Commissie was voorgesteld.
In oktober 2023 werd Claudia Buch benoemd tot nieuwe Voorzitter van de Raad van Toezicht van de ECB, in overeenstemming met de vastgestelde institutionele selectieprocedure.
Meer gedetailleerde informatie is beschikbaar op de website van ECB-Bankentoezicht en in het ECB-jaarverslag van 2023 over haar toezichtswerkzaamheden.
In 2023 werd verdere vooruitgang geboekt in de verbetering van het regelgevend kader voor de financiële sector. De belangrijkste verwezenlijkingen waren (i) het akkoord over de uitvoering door de EU van de definitieve Bazel III-hervormingen, (ii) de initiatieven om klimaatrisico’s aan te pakken, en (iii) het voorstel om het EU-kader voor crisisbeheersing en depositoverzekering te versterken. Er werd ook een belangrijke stap gezet om cryptoactiva te reguleren en de regulering van marktinfrastructuur te verbeteren, bijvoorbeeld met betrekking tot centrale clearing.
De werkzaamheden op het gebied van bancaire regelgeving waren gericht op de uitvoering van Bazel III, crisisbeheersing en de EU-agenda voor duurzame financiering
De besprekingen over de voltooiing van de bankenunie waren gericht op de verbetering van het EU-kader voor crisisbeheersing en depositoverzekering. Op 18 april 2023 publiceerde de Europese Commissie een wetsvoorstel (Engels) om de crisisbeheersing van banken in de EU te versterken en met name om autoriteiten betere mogelijkheden te bieden om het faillissement van kleinere en middelgrote banken af te handelen. De ECB verwelkomde het wetgevingspakket ten zeerste in een advies[51] en benadrukte dat betere instrumenten en financieringsopties voor crisisbeheersing nodig zijn. Naast het voorgestelde wetgevingspakket riep de ECB op tot verdere stappen om de bankenunie te voltooien. In het bijzonder vereist dat de oprichting van een Europees depositogarantiestelsel en van een Europees kader voor liquiditeit bij afwikkeling.
Er werd belangrijke vooruitgang geboekt bij het reguleren van cryptoactiva en het verbeteren van het raamwerk tegen het witwassen van geld
De ECB bleef ook actief bijdragen aan de voltooiing van het door de Europese Commissie voorgestelde wetgevingspakket (Engels) inzake de bestrijding van witwassen en de terrorismefinanciering (AML/CFT), onder meer door een antiwitwasautoriteit op EU-niveau op te richten. Zoals uiteengezet in haar adviezen[53] steunde de ECB een nauwe samenwerking en informatie-uitwisseling tussen AML/CFT-toezichthouders en het Europese bankentoezicht, en meer in het algemeen een doeltreffend EU-stelsel om misbruik van het financiële stelsel van de EU voor witwassen en terrorismefinanciering tegen te gaan.
De vooruitgang richting de kapitaalmarktenunie ondersteunen en het regelgevend kader voor de NBFI versterken
Aanhoudende inspanningen om de kapitaalmarktenunie en de regulering van de NBFI-sector te bevorderen
De ECB beklemtoonde bovendien opnieuw hoe belangrijk het is de structurele kwetsbaarheden in de NBFI-sector aan te pakken en het relevante beleidskader vanuit macroprudentieel oogpunt te verbeteren. In haar Financial Stability Review en Macroprudential Bulletin werden recente stressperiodes in de NBFI-sector onder de loep genomen en werden op basis daarvan de beleidsimplicaties voor de liquiditeitsparaatheid en hefboomwerking in deze sector besproken.[56] De ECB was ook betrokken bij de beoordeling door de FSB van de implicaties van hefboomfinanciering voor de financiële stabiliteit binnen de NBFI en droeg actief bij aan de lopende beleidswerkzaamheden om de veerkracht van de NBFI te verbeteren.[57] Wat open-end-fondsen betreft, droeg de ECB bij aan de herziening van de beleidsaanbevelingen van de FSB om structurele liquiditeitsmismatches in dergelijke fondsen aan te pakken.[58]
Het Eurosysteem speelt een centrale rol bij de ontwikkeling en het functioneren van marktinfrastructuren en betalingsverkeer, en bij het toezicht daarop. In 2023 heeft het Eurosysteem zijn groothandelsbetalingssysteem met succes herzien en de TARGET-diensten verder ontwikkeld. Met het oog op een verdere verbetering van de integratie en innovatie in het Europese betalingsverkeer en de Europeses effectenmarkten heeft het Eurosysteem zijn strategie voor retailbetalingen geactualiseerd en is een begin gemaakt met het analyseren van de mogelijke gevolgen van opkomende technologieën op de afwikkeling van financiële groothandelstransacties. Tijdens de verkenningswerkzaamheden naar een mogelijke digitale euro sloot het Eurosysteem de onderzoeksfase af om over te gaan naar de voorbereidingsfase.
Circa 1.000 banken gebruiken T2 om transacties in euro voor eigen rekening of voor die van hun klanten te initiëren. Als bijkantoren en dochterondernemingen worden meegeteld, zijn ruim 40.000 banken in de hele wereld bereikbaar via T2. In 2023 verwerkten T2 en zijn voorganger TARGET2 gemiddeld 409.444 betalingen per dag, met een gemiddeld dagvolume van € 2,2 biljoen. In vergelijking met betalingen via TARGET2 in 2022 is het aantal betalingen per dag met 2,9% toegenomen.
Vanaf 1 januari 2023, na de toetreding van Kroatië tot het eurogebied, migreerde de Kroatische financiële gemeenschap van zijn nationale RTGS-systeem naar TARGET2/T2. De onboarding van de Kroatische markt naar TARGET-diensten werd in juni voortgezet met de migratie naar de dienst TARGET Instant Payment Settlement (TIPS) en in september, toen de Kroatische centrale effectenbewaarinstelling (CSD) toetrad tot TARGET2-Securities (T2S).
TIPS bleef een belangrijke rol spelen in de ontwikkeling van instant payments in euro, en in 2023 hebben nog meer banken en nationale gemeenschappen zich hierbij aangesloten. De groei van het aantal deelnemers aan TIPS leidde tot een stijging van het transactievolume met meer dan 127% ten opzichte van 2022, waarbij in december 2023 een piek van 28 miljoen instant payments werd verwerkt (vergeleken met 18,7 miljoen in december 2022). Het testen van de aansluiting van Sveriges Riksbank en de Zweedse kroon op TIPS voor instant payments in 2024 is met succes afgerond. De samenwerking tussen het Eurosysteem en Danmarks Nationalbank om de Deense kroon in 2025 aan te sluiten op TIPS (en T2) is soepel voortgezet.
In juli 2023 publiceerde het Eurosysteem een nieuwe tariefstructuur voor TIPS, die op 1 januari 2024 in werking is getreden. Dit nieuwe tariefstructuur zorgt ervoor dat de dienst op basis van kostendekking functioneert, zonder winst te maken. Tegelijkertijd is de prijsstelling voor TIPS bedoeld om de verdere invoering van instant payments in Europa te ondersteunen, die naar verwachting ook zal versnellen, gezien het wetgevingsvoorstel (Engels) van de Europese Commissie om instant payments in euro beschikbaar te stellen voor alle burgers en bedrijven met een bankrekening in de EU en in de landen van de Europese Economische Ruimte.
Naast de drie vereveningsdiensten (T2, T2S en TIPS) is het Eurosysteem bezig met de ontwikkeling van een nieuwe TARGET-dienst, het Eurosystem Collateral Management System (ECMS). Dit is een uniform systeem om de activa te beheren die als onderpand gebruikt worden bij de krediettransacties van het Eurosysteem voor alle rechtsgebieden van het eurogebied. De start van het ECMS is verschoven van april 2024 naar november 2024, om gebruikers meer tijd te geven om de functionaliteiten van het ECMS in een stabiele omgeving te testen.
De ECB is gestart met de voorbereidingsfase van het digitale-europroject
De twee jaar durende onderzoeksfase van het digitale-europroject is in oktober 2023 afgerond. De inventarisatie van het tijdens de onderzoeksfase verrichte werk vormde de basis voor het besluit van de Raad van Bestuur van de ECB om de voorbereidingsfase te starten. De start van deze nieuwe fase houdt nog geen beslissing tot uitgifte van een digitale euro in. Dat besluit kan pas door de Raad van Bestuur worden overwogen nadat het wetgevingskader voor de digitale euro (Engels) op EU-niveau is vastgesteld.
Het eerste gedeelte van de voorbereidingsfase, die op 1 november 2023 van start ging, zal twee jaar in beslag nemen en de basis leggen voor de mogelijke uitgifte van een digitale euro. Gedurende deze periode zal de nadruk komen te liggen op het afronden van het rulebook voor de digitale euro en het selecteren van aanbieders die mogelijk een platform en infrastructuur voor een digitale euro zouden kunnen ontwikkelen. Het Eurosysteem zal ook verdere testen en experimenten uitvoeren en overleg blijven voeren met alle belanghebbenden – waaronder het publiek – om ervoor te zorgen dat een digitale euro aan de hoogste kwaliteits-, beveiligings-, privacy- en bruikbaarheidseisen voldoet.
Over mogelijke volgende stappen zal door de Raad van Bestuur een besluit worden genomen op basis van de resultaten van het eerste gedeelte van de voorbereidingsfase en de ontwikkelingen in het wetgevingsproces.
In november 2023 publiceerde het Eurosysteem een geactualiseerde strategie voor retailbetalingen met het oog op de significante veranderingen in het betalingslandschap in de vier jaar sinds de introductie ervan. Met name bigtech heeft de activiteiten op het gebied van betalingen opgevoerd, wat mogelijk een negatieve uitwerking kan hebben op de strategische autonomie van Europa op dit gebied. Daarnaast onderstreepte de oorlog van Rusland tegen Oekraïne de relevantie van (cyber)risico’s voor kritieke infrastructuren in Europa, inclusief risico’s voor betaaldiensten. Bovendien is aanzienlijke vooruitgang geboekt met het digitale-europroject.
Er is vooruitgang geboekt met de financiële integratie op het gebied van ‘post trade’-diensten
Om de resterende belemmeringen voor de post-trade marktintegratie van effecten in de EU in kaart te brengen, heeft de AMI-SeCo in november 2023 een enquête gehouden onder haar leden en de leden van de Nationale Stakeholdergroepen. De AMI-SeCo heeft ook input geleverd aan de Europese Commissie en de Europese Raad over de post-trade aspecten van het voorstel van de Commissie voor efficiëntere procedures voor grensoverschrijdende bronbelasting (Engels) en deelde ze haar standpunt over de mogelijke verkorting van de standaard T+2-effectenafwikkelingscyclus met de Europese Autoriteit voor Effecten en Markten (European Securities and Markets Authority – ESMA).
Tot slot is het Eurosysteem begonnen met het analyseren van de mogelijke gevolgen van opkomende technologieën, waaronder distributed ledger-technologie (DLT), op de afwikkeling van financiële groothandelstransacties (zie Kader 4).
De veilige en efficiënte werking van financiële marktinfrastructuren (FMI’s) en het betalingsverkeer in het eurogebied vormen een permanente prioriteit voor het Eurosysteem in zijn hoedanigheid van toezichthouder. Daarnaast is het Eurosysteem, als centrale bank van uitgifte voor de euro, betrokken bij samenwerkingsregelingen voor FMI’s buiten het eurogebied met betekenisvolle in euro luidende activiteiten.
Wat betreft het toezicht op de TARGET-diensten van het Eurosysteem (zie Paragraaf 4.1), hadden het bewaken van het T2-T2S-consolidatieproject voorafgaand aan de start ervan in maart 2023 en de onboarding van nieuwe markten hoge prioriteit. Daarnaast hebben in oktober 2023 alomvattende beoordelingen van T2/TIPS plaatsgevonden aan de hand van de Verordening met betrekking tot de oversightvereisten voor systeemrelevante betalingssystemen (SIPS) en van T2S aan de hand van de CPMI-IOSCO-beginselen.
Het Eurosysteem houdt ook toezicht op andere SIPS, waaronder EURO1, STEP2-T en het MasterCard Clearing Management System (MCM’s). In 2023 lag de focus op de afronding van de eerste alomvattende beoordeling van MCM’s in het licht van de SIPS-verordening, de start van nieuwe alomvattende beoordelingen van EURO1 en STEP2-T in het licht van de SIPS-verordening, de beoordeling van MCM’s aan de hand van de verwachtingen inzake cyberbestendigheid (Engels) voor financiële marktinfrastructuren (CROE) en het monitoren van de EURO1-migratie naar de ISO 20022-norm.
Met betrekking tot betaalinstrumenten, betalingssystemen en betalingsregelingen bereikte het Eurosysteem in 2023 een belangrijke mijlpaal in het vaststellen van de betalingsregelingen die moeten worden gecontroleerd krachtens het kader van het Eurosysteem (Engels) voor het toezicht op het elektronisch betalingsverkeer, betalingssystemen en -regelingen (PISA-kader). Naast de onboarding van nieuwe entiteiten die onder het PISA-kader vallen, heeft het Eurosysteem de eerste groep pan-Europese systemen uitgebreid beoordeeld en zijn werkzaamheden met betrekking tot het monitoren van kaartfraude voortgezet.
Als centrale bank van uitgifte voor de euro bleef het Eurosysteem betrokken bij coöperatieve toezichtregelingen en regelingen voor het beheersen van incidenten voor FMI’s met materiële in euro luidende activiteiten. Wat de centrale tegenpartijen (central counterparties — CCP’s) betreft, heeft het Eurosysteem bijgedragen aan de beoordeling van wijzigingen in het risicobeheer, voorstellen voor de uitbreiding van diensten, herstelplannen en afwikkelingsplannen. Met betrekking tot de afwikkeling van effectentransacties heeft het Eurosysteem bijgedragen aan de reguliere beoordeling van CSD's uit hoofde van de Verordening betreffende centrale effectenbewaarinstellingen (CSDR) en ging het verder met het treffen van de voorbereidingen voor de toekomstige vergunningverlening aan entiteiten die op DLT gebaseerde marktinfrastructuren exploiteren op grond van Verordening (EU) 2022/858 (verordening DLT Pilot Regime).
Op het gebied van cyberweerbaarheid werd de evaluatie van de strategie van het Eurosysteem inzake cyberweerbaarheid voor FMI’s afgerond, waarbij details over verbeteringen en herzieningen begin 2024 zullen worden aangekondigd. Daarnaast heeft het ESCB zijn periodieke enquête met betrekking tot cyberweerbaarheid (Cyber Resilience Survey) gehouden onder 80 FMI’s in de EU en heeft het een aanzet gegeven tot een follow-up met de respectievelijke toezichthouders en entiteiten waarop toezicht werd gehouden.
De ECB steunde verschillende toezichtgerelateerde mondiale werkstromen (bijvoorbeeld met betrekking tot marginingpraktijken van CCP’s, FMI-waarborgen voor financiële risico’s die geen verband houden met wanbetaling door deelnemers en stablecoin-regelingen), en de EU-brede stresstest voor toezicht voor CCP’s (Engels), gecoördineerd door de ESMA. De ECB publiceerde ook een overzicht van de initiële marginmodellen van CCP’s in de EU, hield voortdurend toezicht op de impact van de toegenomen marktvolatiliteit op CCP’s en hun leden en organiseerde, samen met de Deutsche Bundesbank en de Federal Reserve Bank van Chicago, de gezamenlijke conferentie van 2023 (Engels) over CCP-risicobeheer om het gesprek tussen de sector, de regelgevende organen en de academische wereld te faciliteren.
Het Eurosysteem draagt regelmatig bij aan de ontwikkeling van nieuwe EU-regelgeving voor FMI's en betalingen. Met name in 2023 leverde het Eurosysteem input voor het ECB-Advies inzake de herziening van de Verordening Europese Marktinfrastructuur. De ECB heeft ook actief bijgedragen aan de voorbereiding van secundaire wetgeving voor de Wet Digitale Operationele Weerbaarheid, met name op het gebied van dreigingsgestuurde penetratietests die worden ontwikkeld in overeenstemming met het Europese raamwerk voor Threat Intelligence-Based Ethical Red-teaming (TIBER-EU).
Het Eurosysteem analyseert de mogelijke gevolgen van opkomende technologieën, waaronder distributed ledger-technologie (DLT), op de afwikkeling van financiële groothandelstransacties. Deze werkzaamheden maken deel uit van de inspanningen van het Eurosysteem om ervoor te zorgen dat de centrale banken gelijke tred houden met en bijdragen aan digitale innovatie op het gebied van betalingen en afwikkelingen van effectentransacties.
De financiële sector is in toenemende mate geïnteresseerd in mogelijke toepassingen van DLT, ook voor transacties die momenteel in centralebankgeld worden afgewikkeld. Als de financiële sector in aanzienlijke mate gebruik gaat maken van DLT, moeten centrale banken wellicht actie ondernemen om de goede werking van het betalingsverkeer en de rol van het centralebankgeld als monetair anker ter ondersteuning van de stabiliteit, integratie en efficiëntie van het Europese financiële stelsel te waarborgen.
Het Eurosysteem heeft vier conceptuele oplossingen gevonden die de afwikkeling van groothandelstransacties in centralebankgeld mogelijk maken, waarbij bijvoorbeeld het effectendeel van de transactie wordt afgewikkeld met behulp van DLT-infrastructuur (figuur A).
Conceptuele oplossingen voor de afwikkeling van groothandelstransacties in centralebankgeld die op DLT-platforms worden geregistreerd
Bron: Zie Neuhaus, H. en Plooij, M., “Central bank money settlement of wholesale transactions in the face of technological innovation”, Economisch Bulletin, Nummer 8, ECB, 2023.Toelichting: De blauwe lijnen, stippen en icoontjes vertegenwoordigen centralebankgeld (central bank money — CeBM). De paarse lijnen, stippen en icoontjes vertegenwoordigen effecten.
Om de verkennende werkzaamheden van het Eurosysteem te ondersteunen is een speciale DLT-marktcontactgroep opgericht. Deze groep levert input van deskundigen en houdt het Eurosysteem op de hoogte van de vooruitgang in het gebruik van DLT en andere nieuwe technologieën in de financiële groothandelsmarkten.
5 Markttransactie-activiteiten en aan andere instellingen verstrekte financiële diensten
Het Eurosysteem heeft in augustus 2023 een nieuw kader voor de verstrekking van euroliquiditeitsovereenkomsten aan centrale banken buiten het eurogebied goedgekeurd en onderhield verschillende liquiditeitsovereenkomsten met centrale banken buiten het eurogebied om zo een achtervang voor marktgebaseerde financiering te bieden. De ECB bleef op regelmatige basis transacties in Amerikaanse dollars aanbieden aan tegenpartijen van het eurogebied. Er waren geen ECB-interventies op de valutamarkt. De ECB bleef namens de EU verantwoordelijk voor het beheer van verschillende financiële transacties en bleef een coördinerende rol spelen met betrekking tot de dienstverlening van het Eurosysteem op het gebied van reservebeheer.
De swap- en repolijnen van het Eurosysteem zijn monetairbeleidsinstrumenten. Ze helpen voorkomen dat spanningen op de internationale financieringsmarkten de effectiviteit van de monetairbeleidstransmissie in het eurogebied belemmeren. Tabel 5.1 geeft een overzicht van de liquiditeitsovereenkomsten per 31 december 2023.
In 2023 bleef de ECB wekelijks liquiditeit in Amerikaanse dollars verschaffen, met een looptijd van zeven dagen, in overleg met het Federal Reserve System, de Bank of Canada, de Bank of England, de Bank of Japan en de Zwitserse centrale bank (het swaplijnnetwerk). Van 20 maart tot en met 30 april 2023 werd de frequentie van de zevendaagse dollarverschaffende transacties op gecoördineerde wijze met de centrale banken van het swaplijnnetwerk verhoogd naar dagelijks. De hogere frequentie was bedoeld om de effectiviteit te vergroten en versterkte de rol van achtervang van de transactie in een periode van verhoogde druk op de financieringsvoorwaarden in Amerikaanse dollar. Leningen door tegenpartijen in het eurogebied bleven het hele jaar beperkt.
Bron: ECB.Toelichting: Lijst van liquiditeitsovereenkomsten van centrale banken die het Eurosysteem onderhoudt (per 31 december 2023). Repolijnen die in het kader van het Eurosysteem voor centrale banken (EUREP) zijn opgezet met centrale banken van buiten het eurogebied en waarvoor de ECB haar tegenpartijen niet heeft bekendgemaakt, zijn niet opgenomen in deze tabel. In lijn met haar nieuwe kader heeft de ECB sinds 16 januari 2024 alle liquiditeitsovereenkomsten openbaar gemaakt.
In 2023 heeft de ECB niet op de valutamarkten geïntervenieerd. Sinds de invoering van de euro heeft de ECB tweemaal geïntervenieerd op de valutamarkt, in 2000 en 2011. Gegevens over valuta-interventies worden op kwartaalbasis met een vertraging van één kwartaal gepubliceerd op de website van de ECB en in het Statistical Data Warehouse. De informatie die in de kwartaalstaten wordt gepubliceerd, is ook in samengevatte vorm opgenomen in Tabel 5.2. Als zich in een bepaald kwartaal geen valuta-interventie heeft voorgedaan, wordt dit expliciet vermeld.
Het verslagleggingskader omvat de eenzijdig door de ECB uitgevoerde en in coördinatie met andere internationale autoriteiten uitgevoerde valuta-interventies, en interventies tegen limietkoersen in het kader van het wisselkoersmechanisme (exchange rate mechanism – ERM II).
Op 31 december 2023 stond er uit hoofde van de MTFA-faciliteit een nominaal totaalbedrag van € 200 miljoen uit, € 42,8 miljard uit hoofde van het EFSM, € 98,4 miljard uit hoofde van SURE en € 39,54 miljard uit hoofde van de leningsovereenkomst voor Griekenland. Tot slot verwerkte de ECB in 2023 uitbetalingen en daarmee verband houdende rentebetalingen van NGEU-leningen en -subsidies aan en van verschillende lidstaten en MFA+-leningen aan Oekraïne.
Een aantal nationale centrale banken van het Eurosysteem verleende diensten uit hoofde van het ERMS.
In 2023 is wederom een veelomvattende reeks financiële diensten aangeboden uit hoofde van het in 2005 ingevoerde kader voor het beheer van in euro luidende reserveactiva (Eurosystem Reserve Management Services - EMRS) toebehorend aan cliënten. Een aantal nationale centrale banken van het Eurosysteem stelt onder geharmoniseerde voorwaarden en volgens marktstandaarden investeringsdiensten beschikbaar aan centrale banken, monetaire autoriteiten en overheidsinstanties buiten het eurogebied, alsook aan internationale organisaties. De ECB vervult een algemene coördinerende rol, ziet toe op het soepel functioneren van de diensten, bevordert verbeteringen aan het ERMS-kader en verzorgt de verslaglegging voor de besluitvormende organen van de ECB.
Eind 2023 bedroeg het aantal gerapporteerde rekeningen van cliënten in het ERMS 273, tegen 270 eind 2022. De totale geaggregeerde aanhoudingen (met inbegrip van liquiditeiten en aangehouden effecten) die binnen het ERMS-kader werden beheerd zijn in 2023 met ongeveer 20% gedaald ten opzichte van 2022.
6 Contant geld blijft het meest gebruikte betaalmiddel onder de Europese burgers, met weinig valsemunterij
De hoeveelheid eurobankbiljetten in omloop werd beïnvloed door de verhogingen van de basisrentetarieven van de ECB, waardoor de hoeveelheid liquide middelen die werd aangehouden als oppotmiddel afnam. Een duidelijke meerderheid van de Europese burgers vindt het belangrijk om de mogelijkheid te hebben om met contant geld te kunnen betalen. Om die reden streeft de ECB naar goede toegang tot en acceptatie van contant geld in het eurogebied.
Het Eurosysteem zet zich ook in voor de duurzaamheid en milieuvriendelijkheid van contant geld en heeft de ecologische voetafdruk van bankbiljetten als betaalmiddel beoordeeld. De ontwikkeling van een nieuwe serie eurobankbiljetten biedt de gelegenheid om de eurobankbiljetten nog herkenbaarder te maken voor iedereen in Europa. Het publiek wordt daarom gedurende het hele ontwerpproces geraadpleegd.
6.1 Omloop van eurobankbiljetten en waarborging van de toegang tot en acceptatie van contant geld
Het aantal eurobankbiljetten in omloop werd beïnvloed door rentestijgingen
Eind 2023 waren er 29,8 miljard eurobankbiljetten in omloop met een totale waarde van € 1,57 biljoen. De verhogingen van de basisrentetarieven van de ECB sinds juli 2022 bleven een temperend effect hebben de hoeveelheid contant geld aangehouden als oppotmiddel, omdat bankbiljetten geen rente opleveren. Het jaar 2023 werd dan ook gekenmerkt door zeer lage groeicijfers op jaarbasis van respectievelijk 1,2% en -0,3% met betrekking tot het aantal en de waarde van de bankbiljetten.
Om de kwaliteit van en het vertrouwen in de eurobankbiljetten in omloop te behouden, hebben de nationale centrale banken van het Eurosysteem 25,3 miljard eurobankbiljetten verwerkt en 3,3 miljard versleten bankbiljetten vervangen door nieuwe biljetten.
De waarde van het aantal euromunten in omloop groeide jaarlijks met 3,2% en kwam eind 2023 uit op € 33,5 miljard, wat overeenkomt met 148,2 miljard euromunten.
In de Ecologische Voetafdruk van Producten (Product Environmental Footprint) wordt uitgegaan van de volledige levenscyclus van bankbiljetten, van grondstoffen tot productie
De ECB heeft een onderzoek naar de ecologische voetafdruk van bankbiljetten volgens de PEF-methodologie (Product Environmental Footprint) uitgevoerd om de ecologische voetafdruk van iemands jaarlijkse contante betalingen met behulp van eurobankbiljetten te beoordelen om ervoor te zorgen dat contant geld zo duurzaam en milieuvriendelijk mogelijk blijft.
Uit het onderzoek kwam naar voren dat de voetafdruk van iemand die een jaar lang met eurobankbiljetten betaalt, overeenkomt met een autorit van acht kilometer, of slechts 0,01% van het totale effect dat iemand heeft op het milieu.
Het onderzoek naar de ecologische voetafdruk van bankbiljetten volgens de PEF-methodologie geeft ook aan waar we tot dusver vooruitgang hebben geboekt
Na het in omloop brengen van bankbiljetten worden de bankbiljetten meerdere malen hergebruikt. De distributiefase, met inbegrip van energieverbruik en vervoer, levert de belangrijkste bijdrage aan de ecologische voetafdruk van bankbiljetten. Het gebruik van duurzaam katoen in bankbiljettenpapier heeft de impact op het milieu met bijna 50% verminderd en de totale voetafdruk van het betalen met eurobankbiljetten met 3,6% ten opzichte van het gebruik van conventionele katoen uit niet-duurzame bronnen. Zodra de overstap naar meer biologisch katoen plaatsvindt, worden verdere reducties gepland. Momenteel wordt uitgebreid onderzoek gedaan naar alternatieve methoden voor afvalverwijdering van bankbiljetten ontwikkeld, zoals recycling en hergebruik van afvalmateriaal.
In 2023 was het aantal vervalsingen bijzonder laag in verhouding tot het totale aantal bankbiljetten in omloop
Aantal ontdekte vervalsingen op jaarbasis per miljoen echte eurobiljetten in omloop:
De ECB bereidt zich voor op de ontwikkeling van een nieuwe serie eurobankbiljetten om ze zo goed mogelijk bestand te houden tegen vervalsingen en ze zo milieuvriendelijk mogelijk te maken. Dit proces weerspiegelt het belang dat het Eurosysteem hecht aan contant geld en biedt een gelegenheid om eurobankbiljetten meer herkenbaar te maken voor alle Europeanen.
Om ervoor te zorgen dat Europese burgers een stem hebben in het toekomstige ontwerp, wordt het publiek gedurende het hele ontwerpproces geraadpleegd
Een multidisciplinaire adviesgroep – met leden uit alle landen van het eurogebied – stelde op basis van input van het publiek een shortlist van thema’s voor. De Raad van Bestuur heeft daaruit vervolgens zeven thema’s geselecteerd, en het publiek uitgenodigd hun voorkeuren kenbaar te maken. Op basis van de uitkomsten van twee publieke enquêtes in de zomer van 2023 heeft de Raad van Bestuur ‘Europese cultuur’ en ‘Rivieren en vogels’ uitgekozen als twee mogelijke thema’s voor toekomstige eurobankbiljetten.
Een besluit over de nieuwe ontwerpen en de datum van productie en uitgifte van de nieuwe bankbiljetten wordt verwacht in 2026
Ook heeft de Raad van Bestuur besloten een adviesgroep op te richten om uiterlijk eind 2024 motieven voor te stellen die de geselecteerde thema’s illustreren. Aan de hand daarvan zal een wedstrijd worden gehouden om de nieuwe bankbiljetten te ontwerpen. De Europese burgers zullen opnieuw de kans krijgen om hun voorkeuren over verschillende ontwerpopties kenbaar te maken. De ECB zal naar verwachting in 2026 een besluit nemen over de definitieve ontwerpen en over het tijdstip waarop de nieuwe bankbiljetten zullen worden geproduceerd en uitgegeven. Zodra het besluit tot de productie van nieuwe bankbiljetten is genomen, zal het nog enkele jaren duren voordat de eerste bankbiljetten worden uitgegeven.
Met hulp van de nationale centrale banken (NCB's) houdt de ECB zich bezig met het ontwikkelen, verzamelen, samenstellen en publiceren van allerlei statistieken en gegevens die nodig zijn voor het monetair beleid van de ECB en voor de taken van het Europees Stelsel van Centrale Banken (ESCB) en het Europees comité voor systeemrisico's, al dan niet op het gebied van financiële stabiliteit. Ook overheden, internationale organisaties, financiële marktpartijen, de media en het grote publiek gebruiken deze statistieken, die de ECB helpen om transparanter te werken.
In 2023 richtte de ECB zich op nieuwe statistieken voor het eurogebied, te weten de gedetailleerde rapportage over externe statistieken en uitsplitsingen naar de componenten leningen, valuta’s en deposito’s van overheidsschuld. De ECB besloot tevens de statistische rapportage over de geldmarkten (Money Market Statistical Reporting – MMSR) uit te breiden en nieuwe statistieken over financiële verslaglegging te publiceren met een uitsplitsing van levensverzekeringen en pensioenrechten naar beleggingsrisico. Als onderdeel van haar klimaatactieplan publiceerde de ECB klimaatgerelateerde indicatoren op haar website. Daarnaast heeft het Eurosysteem een enquête gehouden om te beoordelen welke onderwerpen zouden kunnen worden opgenomen in het kader van geïntegreerde verslaglegging (Integrated Reporting Framework - IReF).
Er zijn nieuwe gegevens over externe statistieken beschikbaar gesteld aan de gebruikers
In april 2023 is de ECB begonnen met de publicatie van aanvullende gegevens over externe statistieken overeenkomstig het gewijzigde richtsnoer van de ECB betreffende externe statistieken, waarmee tegemoet wordt gekomen aan de behoefte van gebruikers aan meer gedetailleerde grensoverschrijdende statistieken. De nieuwe reeksen omvatten aparte gegevens voor beleggingsinstellingen, verzekeringsmaatschappijen en pensioenfondsen, andere financiële instellingen, niet-financiële ondernemingen, gecombineerde huishoudens en instellingen zonder winstoogmerk ten behoeve van huishoudens. De statistieken brengen ook het type schuldinstrument in kaart dat voor directe investeringen wordt gebruikt. Er zijn aanvullende gegevens beschikbaar over schuldbewijzen, leningen en handelskredieten en voorschotten, en over andere geografische tegenpartijen.
Er zijn nieuwe uitsplitsingen gepubliceerd over leningen, valuta’s en deposito’s van overheidsschuld
Daarnaast is de ECB begonnen met de publicatie van nieuwe uitsplitsingen voor de componenten leningen, valuta’s en deposito’s van de overheidsschuld van de EU-lidstaten, wat een meer diepgaande beoordeling van de overheidsfinanciering mogelijk maakt. Hoewel schuldbewijzen doorgaans het grootste deel van de overheidsschuld vormen, zijn leningen en deposito’s belangrijke componenten, die ongeveer 16% van het bbp van het eurogebied in 2022 en 17,5% van de totale overheidsschuld vertegenwoordigen. De gegevens tonen de verschillende financieringsbronnen en geven een uitsplitsing naar de categorie crediteuren, waaronder commerciële banken, multilaterale instellingen (zoals het Internationaal Monetair Fonds) en de instellingen van de Europese Unie (zoals de Europese Investeringsbank).
De ECB besloot de rapportagepopulatie voor eurogeldmarktstatistieken uit te breiden
In april 2023 besloot de ECB de rapportagepopulatie voor eurogeldmarktstatistieken (Money Market Statistical Reporting – MMSR) uit te breiden door 24 nieuwe banken toe te voegen aan de 46 banken die reeds rapporteren. De nieuwe MMSR-banken zullen op 1 juli 2024 voor het eerst hun rapportage indienen. De gegevens die ze aanleveren, zullen de representativiteit van de door de ECB gepubliceerde MMSR-gegevens verbeteren. De gegevens van de nieuwe rapportageplichtigen zullen in een later stadium worden meegenomen in de berekening van de kortetermijnrente voor de euro (euro short-term rate – €STR) om te waarborgen dat de nieuw gerapporteerde gegevens van voldoende hoge kwaliteit zijn. De uitbreiding van de rapportagepopulatie zal de representativiteit, robuustheid en betrouwbaarheid van de benchmark ten goede komen.
De ECB publiceerde nieuwe statistieken betreffende financiële verslaglegging met een uitsplitsing van levensverzekeringen en pensioenrechten naar beleggingsrisico
Na de wijziging van haar Richtsnoer betreffende de statistische rapportagevereisten voor financiële kwartaalrekeningen is de ECB in oktober 2023 begonnen met de publicatie van nieuwe uitsplitsingen voor levensverzekeringen, lijfrenterechten en pensioenrechten op basis van beleggingsrisico’s voor alle EU-lidstaten en het eurogebied. Deze rechten vormen belangrijke componenten van de financiële activa van huishoudens en worden in de financiële verslaglegging geregistreerd als passiva van verzekeringsmaatschappijen en pensioenfondsen (en in veel mindere mate van andere sectoren). De nieuwe gegevens laten zien in hoeverre huishoudens het beleggingsrisico dragen van de namens hen belegde premies.
De ECB heeft in januari 2024 op haar website een eerste reeks experimentele en analytische statistische indicatoren voor klimaatverandering gepubliceerd. Deze indicatoren zijn opgesteld in nauwe samenwerking met de NCB’s en maken deel uit van het bredere klimaatactieplan van de ECB.
De experimentele indicatoren voor duurzame financiering geven een overzicht van de uitgifte en het aanhouden van schuldbewijzen met duurzaamheidskenmerken door ingezetenen in het eurogebied. Zij bieden inzicht in de opbrengsten die worden gegenereerd voor de financiering van duurzame projecten en, in het verlengde daarvan, de transitie naar een economie met netto-nuluitstoot.
Analytische indicatoren voor de uitstoot van broeikasgassen van financiële instellingen verschaffen informatie over de broeikasgasintensiteit van de effecten- en kredietportefeuilles van financiële instellingen en helpen zo de rol van de sector bij de financiering van de overgang naar een netto nul-economie en de daarmee samenhangende risico's te beoordelen. De indicatoren geven inzicht in de blootstelling van banken aan tegenpartijen die sterk afhankelijk zijn van bedrijfsmodellen met intensieve uitstoot van broeikasgassen.
Aan de hand van analytische indicatoren voor de fysieke risico's van krediet- en effectenportefeuilles worden de risico’s voor de kwaliteit van leningen, obligaties en aandelen beoordeeld die voortvloeien uit door klimaatverandering veroorzaakte natuurrampen, zoals overstromingen of bosbranden. De indicatoren kunnen worden gebruikt om fysieke risico’s tussen landen, sectoren en gevaren te vergelijken.
Er is verder gewerkt aan alle drie de gegevensreeksen om de kwaliteit van de beschikbare gegevens en uitsplitsingen, met inbegrip van geografische, sectorale en andere gegevens, verder te verbeteren.
Het kader voor geïntegreerde verslaglegging (IReF) beoogt de bestaande statistische gegevensvereisten van het ESCB voor banken zoveel mogelijk te integreren in één enkel gestandaardiseerd verslagleggingskader dat voor het gehele eurogebied van toepassing is.
Het IReF is een eerste stap naar een breder initiatief voor een geïntegreerd rapportagesysteem voor statistische, prudentiële en resolutiegegevens in de Europese Unie, zoals verzocht door het Europese bankwezen en aangedragen door het Europees Parlement en de Raad. De Europese Bankautoriteit (EBA), de ECB, de Single Resolution Board (SRB) en de Europese Commissie zijn een samenwerking aangegaan in een informele coördinatiegroep om deze integratie verder te bevorderen. In 2023 bespraken ze de werkregelingen voor een Joint Bank Reporting Committee (JBRC), waarbij zowel de Europese en nationale autoriteiten alsook het bankwezen betrokken waren. Het JBRC wordt naar verwachting in 2024 opgericht.
Het ESCB werkt ook nauw samen met het bankwezen om de rapportage te optimaliseren en de totale rapportagelast te verlichten via het geïntegreerde rapportagewoordenboek voor banken, het Banks’ Integrated Reporting Dictionary (Engels) (BIRD). Dit is een vrijwillig samenwerkingsverband tussen de nationale banken van het ESCB en de commerciële banken. BIRD is kosteloos te raadplegen en helpt banken bij het generen van statistische, toezicht- en afwikkelingsgerelateerde rapportageresultaten die voldoen aan de rapportagevereisten zoals vastgelegd in Europese wetgeving. Het is een geïntegreerd woordenboek zonder dubbelingen: de begrippen die ten grondslag liggen aan rapportagevereisten worden allemaal één keer vastgesteld en beschreven, waardoor banken kunnen bepalen welke gegevens zij uit hun interne systemen willen halen en hoe ze deze zullen verwerken.
BIRD zal banken helpen te voldoen aan het IReF, een nieuw kader voor statistische gegevensverzameling dat in alle landen van het eurogebied op uniforme wijze van toepassing zal zijn. Rapportageplichtige banken kunnen BIRD gebruiken bij hun IReF-rapportage en andere rapportageverplichtingen. BIRD zal de rapportagelast van banken helpen verlichten en de kwaliteit van de aan de betrokken autoriteiten gerapporteerde gegevens verbeteren.
Nieuwe experimentele statistieken verschaffen driemaandelijkse informatie over de verdeling van het vermogen van huishoudens in het eurogebied conform de nationale rekeningen.
De DWA verstrekken gegevens over het nettovermogen en de totale activa en passiva, en over de componenten daarvan. De huishoudens worden opgesplitst in de top vijf decielen van het nettovermogen en de onderste 50% ook in werkgelegenheid en woningstatus. De DWA-dataset omvat ook de Gini-coëfficiënt voor nettovermogen, gegevens over mediane en gemiddelde nettovermogens, het aandeel van het nettovermogen dat door de onderste 50% wordt aangehouden, de top 10% en de top 5% van de huishoudens, alsook de verhouding tussen schulden en activa per deciel van het nettovermogen van huishoudens.
Veranderingen in het woningbezit in de vorm van een deciel nettovermogen en aandeel in het nettovermogen van de top 5% in het eurogebied.
De gewijzigde Verordening van de ECB betreffende betalingsstatistieken trad op 1 januari 2022 in werking. De verbeteringen ten opzichte van het vorig juridisch kader zijn het gevolg van zowel ontwikkelingen in het betalingsverkeer als relevante wijzigingen in de EU-wetgeving. De frequentie van de gegevensverzameling is eveneens toegenomen, van jaarlijks tot halfjaarlijks en driemaandelijks. De eerste publicatie van de betalingsstatistieken die zijn verzameld onder het gewijzigde kader was op 9 november 2023 via het gegevensportaal van de ECB. De gegevens werden gepubliceerd voor alle kwartalen van 2022 en voor de eerste twee kwartalen van 2023 en voor de eerste en tweede helft van 2022.
De op halfjaarlijkse basis beschikbaar gestelde betalingsstatistieken omvatten nu informatie over innovatieve retailbetaaldiensten, zoals betalingen met mobiele apparaten, contactloze betalingen, e-commerce en nieuwe soorten betalingsdiensten zoals gedefinieerd in de herziene richtlijn betaaldiensten (revised Payment Services Directive – PSD2). Bij elke halfjaarlijkse publicatie wordt een persbericht gepubliceerd. Als onderdeel van de verbeterde gegevensverzameling laten gegevens in het gegevensportaal van de ECB onder meer de sterke vraag naar contactloze kaartbetalingen zien, die in de eerste helft van 2023 goed waren voor 57% van alle kaartbetalingen in het eurogebied (Grafiek A).
Aandeel contactloze pinbetalingen als percentage van alle kaartbetalingen in het eurogebied in de eerste helft van 2023
Daarnaast worden gegevens verzameld over frauduleuze betalingstransacties, authenticatievormen voor betalingstransacties en betalingsregelingen. Ten behoeve van het monitoren van grensoverschrijdende handel worden op kwartaalbasis gegevens verzameld van betaalkaarttransacties met een wereldwijde uitsplitsing per land, met verdere uitsplitsingen per Merchant Category Code.
In juli 2023 publiceerde het HFCN de resultaten van de vierde golf (2021) van de Household Finance and Consumption Survey (HFCS). De HFCS is een bruikbare bron van informatie op het niveau van huishoudens over de financiën en consumptie van huishoudens voor verschillende onderzoeksprojecten van HFCN-leden, de onderzoekstaskforce heterogeniteit van de ECB en externe onderzoekers. Deze projecten omvatten werkzaamheden met betrekking tot de verdelingseffecten van inflatieschokken op de balansen van huishoudens[68], verschillen in vermogen tussen mannen en vrouwen (de ‘gender wealth gap’), het meten van inkomensonzekerheid aan de hand van verwachtingsgegevens, de heterogeniteit van de effecten van de pandemie op de financiën van huishoudens en de nieuwe Distributional Wealth Accounts (zie Kader 5).
In 2023 hebben medewerkers van de ECB 120 papers gepubliceerd in de reeks Working Paper Series van de ECB. Daarnaast zijn er meer beleidsgerichte of methodologische studies verschenen in de Occasional Paper Series, de Statistics Paper Series en de Discussion Paper Series van de ECB. Ook hebben veel van de onderzoeksactiviteiten van de ECB geleid tot publicaties in gerenommeerde academische tijdschriften en zijn er twaalf artikelen gepubliceerd in het Research Bulletin van de ECB, dat zich op een breder publiek richt. In Kader 7 wordt nader ingegaan op de resultaten van recent onderzoek van de ECB naar de economische dynamiek na extreme gebeurtenissen, een thema dat van groot belang is voor zowel de prijsstabiliteit als de financiële stabiliteit.
Kader 7	Economische dynamiek na extreme gebeurtenissen − kwantificering van de compromissen op de financiële stabiliteit voor het monetair beleid in perioden van hoge inflatie
Recent onderzoek heeft zich gericht op de ontwikkeling en toepassing van nieuwe hulpmiddelen om het verband tussen monetair beleid en macro-economische staartrisico’s te beoordelen en te kwantificeren. De financiële stabiliteit en de balansruimte in de financiële sector spelen een cruciale rol voor macro-economische staartrisico’s, wat aansluit op het groeiende bewijs dat financiële onrust een sterke voorspeller zijn voor neerwaartse risico’s voor de groei op korte termijn. Daarnaast kunnen monetaire interventies de financiële stabiliteit op korte termijn beïnvloeden door hun onmiddellijke impact op de financiële sector, zowel wanneer tijdens crises liquiditeit wordt verschaft aan financiële intermediairs als wanneer het risico van plotselinge marktverstoring wordt genomen doordat de rente wordt verhoogd en de financieringsvoorwaarden worden aangescherpt.[73]
Uit de analyse kwamen substantiële neerwaartse risico’s voor de economische groei vanaf het derde kwartaal van 2022 naar voren. Het model geeft een waarschijnlijkheid van 10% dat het reële bbp in het eurogebied het volgende jaar met meer dan 3% zou dalen. De risico’s voor de financiële stabiliteit waren eveneens neerwaarts gericht, met een verhoogde kans op spanningen in het financiële stelsel. Deze risico’s, die het gevolg waren van de sterke stijging van de grondstoffenprijzen en de spanningen op de financiële markten na de Russische inval in Oekraïne, moesten in evenwicht worden gebracht met de opwaartse risico’s voor de inflatie, die ruim boven het streefcijfer lag.
Een verkrapping van het beleid sterker dan de marktverwachtingen zou de neerwaartse risico’s voor de groei en de financiële stabiliteit op korte termijn hebben vergroot. Dit komt doordat de kans op financiële onrust op de korte termijn bijzonder gevoelig is voor het monetaire beleid. Op de middellange termijn kan een strakker monetair beleid echter ook de risico’s voor de financiële stabiliteit temperen, door de hefboomfinanciering in het financiële stelsel te verminderen en de risicopremies tussen financiële activa te verhogen. Het model kwantificeert de effecten van een krapper monetair beleid op hogere risico’s op de korte en middellange termijn voor het financiële stelsel en de reële economie.
Dit hoofdstuk gaat in op de bevoegdheid van het Hof van Justitie van de Europese Unie (HvJ-EU) ten aanzien van de ECB, informatie over adviezen van de ECB en gevallen van niet-naleving van de verplichting om de ECB te raadplegen over voorgenomen wetsvoorstellen op gebieden waarop zij bevoegd is en het monitoren van naleving van het verbod op monetaire financiering en bevoorrechte toegang door de ECB.
9.1 Bevoegdheid van het Hof van Justitie van de Europese Unie ten aanzien van de ECB
Het HvJ-EU heeft een einde gemaakt aan een meer dan tien jaar durende gerechtelijke procedure met betrekking tot de herstructurering van de Griekse overheidsschuld in 2012 door het beroep aangaande de laatste aanhangige vordering tot schadevergoeding tegen de ECB te verwerpen
Het HvJ-EU oordeelde dat de minimumnormen van de ECB voor de geschiktheidscontroles van eurobankbiljetten niet van toepassing zijn op geldverwerkers, zoals kredietinstellingen en geldvervoerders
Het HvJ-EU bevestigde grenzen aan de rechterlijke toetsing van toezichthoudende besluiten ten aanzien van het bankwezen gebaseerd op een ruime discretionaire bevoegdheid
Het Gerecht bevestigde dat de ECB exclusieve bevoegdheid heeft om bankvergunningen in te trekken, waaronder wegens ernstige schendingen van de nationale wetgeving ter bestrijding van witwassen en financiering van terrorisme
In september 2023 verwierp het HvJ-EU[77] het beroep van Versobank AS tegen de uitspraak van het Gerecht van 6 oktober 2021, dat de nietigverklaring van het besluit van de ECB tot intrekking van de bankvergunning had verworpen. Hiermee bevestigde het HvJ-EU dat de ECB exclusieve bevoegdheid heeft om de bankvergunningen van alle kredietinstellingen in deelnemende lidstaten in te trekken, ongeacht hun classificatie als belangrijke of minder belangrijke instelling, waaronder op grond van ernstige schendingen van nationale wetgeving tot omzetting van de Antiwitwasrichtlijn (AMLD).
Krachtens Artikel 127, lid 4 en 282, lid 5 van het Verdrag betreffende het functioneren van de Europese Unie moet de ECB worden geraadpleegd over communautaire of nationale wetsvoorstellen op gebieden die onder haar bevoegdheid vallen. Alle adviezen van de ECB worden gepubliceerd op EUR-Lex. In 2023 heeft de ECB 12 adviezen uitgebracht over EU-wetsvoorstellen en 35 adviezen over nationale wetsvoorstellen op gebieden die onder haar bevoegdheid vallen.
Er waren twaalf gevallen van niet-naleving van de verplichting om de ECB te raadplegen over wetsvoorstellen
Er zijn twaalf gevallen opgetekend waarin de verplichting tot raadpleging van de ECB met betrekking tot wetgevingsvoorstellen niet werd nageleefd. Het ging hierbij in twee gevallen om rechtshandelingen van de Unie en in tien gevallen om nationale wetsvoorstellen. Met betrekking tot zeven van deze twaalf gevallen heeft de ECB op eigen initiatief adviezen uitgebracht.
Het laatste nationale geval van niet-naleving is een Spaans geval met betrekking tot een wet op grond waarvan de Banco de España de nodige maatregelen moet nemen om beleggingsondernemingen in staat te stellen rekeningen te openen bij de centrale bank om het geld te storten dat zij van hun cliënten ontvangen. Dit geval werd aangemerkt als duidelijk en belangrijk nu, afgezien van de rechtstreekse invloed ervan op de werking van betalingssystemen, dit vragen zou kunnen opwerpen met betrekking tot het monetair beleid en de financiële stabiliteit.
De ECB heeft 12 adviezen uitgebracht over wetsvoorstellen van de EU, betreffende onderwerpen zoals de digitale euro; het wettig betaalmiddel van eurobankbiljetten en munten; de hervorming van het economische governance in de EU; de EU kaders voor crisisbeheersing en depositogarantie; maatregelen om buitensporige blootstellingen aan centrale tegenpartijen (CTP's) te beperken, het verbeteren van de efficiëntie van EU clearingmarkten, het ter hand nemen van de concentratierisicoafhandeling richting CTP’s en tegenpartijrisico’s met betrekking tot centraal geclearde derivatentransacties; instantoverschrijvingen in euro, klimaatgerelateerde kwesties, inclusief de energieprestaties van gebouwen, bedrijfsonderzoeken naar duurzaamheid, en de transparantie en integriteit van ratingactiviteiten op het gebied van milieu, maatschappij en governance; statistieken van de Europese Unie en arbeidsmarktstatistieken over bedrijven; en de benoeming van een nieuw lid van de Raad van Bestuur van de ECB.
Met betrekking tot de nationale wetgeving, die vaak meer dan één onderwerp bestrijkt, heeft de ECB 19 adviezen uitgebracht over nationale centrale banken; 15 adviezen over de stabiliteit van het financiële stelsel; 13 adviezen over het prudentieel toezicht op kredietinstellingen; zeven adviezen over valuta-aangelegenheden en betaalmiddelen; vijf adviezen over monetaire beleidsinstrumenten en -transacties en de tenuitvoerlegging van het monetair beleid; en drie adviezen over betalings- en/of effectenafwikkelingssystemen. In reactie op de stijging van de inflatie en de rente zijn over het onderwerp ‘speciale bankbelasting en -heffingen’ in de loop van 2023 zeven adviezen uitgebracht.
9.3 Naleving van het verbod op monetaire financiering en bevoorrechte toegang
De ECB controleert tevens de door de centrale banken van de EU op de secundaire markt verrichte aankopen van schuldbewijzen die zijn uitgegeven door de binnenlandse overheidssector, de overheidssector van andere lidstaten en door instellingen en organen van de EU. Krachtens de overwegingen van Verordening (EG) Nr. 3603/93 van de Raad mag de aankoop van door de overheidssector uitgegeven schuldbewijzen op de secundaire markt niet worden gebruikt om het doel van Artikel 123 van het Verdrag te ontwijken.
De verbodsbepalingen van de Artikelen 123 en 124 van het Verdrag werden in het algemeen nageleefd
De voor 2023 door de ECB uitgevoerde controle bevestigde dat de Artikelen 123 en 124 van het Verdrag in het algemeen werden nageleefd.
De ECB zal de betrokkenheid van Magyar Nemzeti Bank bij de Budapest Stock Exchange op de voet blijven volgen, aangezien de aankoop van een meerderheidsbelang in de Budapest Stock Exchange door Magyar Nemzeti Bank in november 2015 nog altijd kan worden beschouwd als reden tot bezorgdheid over monetaire financiering.
De definitieve afstoting van de activa die verband houden met de Irish Bank Resolution Corporation door de Central Bank of Ireland in 2023, door middel van verkopen van langlopende obligaties met variabele rente, heeft een einde gebracht aan de bezorgdheid inzake monetaire financiering die sinds 2013 heerste.
De financiering van verplichtingen van de overheidssector jegens het Internationaal Monetair Fonds (IMF) door NCB's wordt niet als monetaire financiering beschouwd, mits deze resulteert in buitenlandse vorderingen die alle kenmerken van reserves hebben. De in voorgaande jaren door de Nationale Bank van België en Banque de France via het IMF verstrekte financiële bijdragen voor schuldverlichting voor arme landen met een zware schuldenlast hebben echter niet geleid tot buitenlandse vorderingen en vereisen derhalve corrigerende maatregelen.
Voorts heeft de ECB nauw samengewerkt met ECON in het kader van haar werk aan een digitale euro. In 2023 nam het toenmalige Directielid de heer Panetta deel aan drie ad-hoc ECON hoorzittingen om de vooruitgang te bespreken die was geboekt tijdens de onderzoeksfase van de digitale euro, over onderwerpen als gebruikerservaring, wettig betaalmiddel en het wetgevingsproces voor de digitale euro.[78] De ECB organiseerde ook technische seminars op medewerkersniveau met het Europees Parlement en nam deel aan door leden van het Europees Parlement georganiseerde evenementen ter bespreking van een digitale euro.
De steun voor de euro lag in 2023 bijna op recordhoogte
Volgens de laatste Eurobarometer-peilingen van oktober en november 2023 is 79% van de respondenten van het eurogebied voorstander van de euro en 43% vertrouwt de ECB. De hoge mate van steun voor de euro is een zeer positief teken, terwijl het relatief lagere vertrouwen in de ECB laat zien dat de instelling moet blijven communiceren met het publiek en de gekozen vertegenwoordigers van de burgers. Het opbouwen van het vertrouwen van de burgers in de ECB blijft ook in de toekomst een integraal onderdeel van de ECB. Om die reden blijft de ECB zich inzetten om actief deel te nemen aan een constructieve dialoog met het Europees Parlement en de burgers in het eurogebied.
De G20 functioneerde tegen de achtergrond van verhoogde geopolitieke spanningen en in een lastige mondiale omgeving, waarbij werd gestreefd naar behoud van multilateralisme
Beleidskwesties in verband met het IMF en de internationale financiële architectuur
De ECB heeft actief bijgedragen aan besprekingen bij het IMF. In 2023 besloot het IMF zijn quotum-middelen te verhogen, zijn toolkit verder aan te passen en de steun aan Oekraïne vervolgen
De ECB bleef een actieve rol spelen in de besprekingen over het internationale monetaire en financiële stelsel bij het Internationaal Monetair Fonds (IMF) en in andere fora, waarbij ze in deze fora het centralebankperspectief in gemeenschappelijke Europese standpunten promootte.[79] Hoog op de agenda in 2023 stonden de herziening van de IMF-quota, aanpassingen aan het leenbeleid en de toolkit van het IMF, en aangelegenheden rond bijzondere trekkingsrechten (special drawing rights – SDR's) en de overbrenging daarvan.
De primaire doelstelling van de ECB, het handhaven van prijsstabiliteit, is vastgelegd in Artikel 127, lid 1, van het Verdrag betreffende de werking van de Europese Unie. Het Verdrag schrijft voor dat de Bank, onverminderd het doel van prijsstabiliteit, het algemene economische beleid in de Europese Unie zal ondersteunen teneinde bij te dragen tot de verwezenlijking van de in Artikel 3 van het Verdrag betreffende de Europese Unie omschreven doelstellingen van de Unie.[83] In dit Kader wordt uitgelegd hoe rekening wordt gehouden met de secundaire doelstelling bij de uitvoering van het monetair beleid en de rapportageactiviteiten van de ECB.[84]
Hoe de ECB handelt in beslissingen over het monetair beleid wanneer het gaat om haar secundaire doelstelling
Hoe de ECB de effecten van haar handelingen weergeeft ten opzichte van de secundaire doelstelling
De ECB voert belangrijke werkzaamheden uit op het gebied van ecologische, sociale en bestuurlijke (Environmental, Social, Governance - ESG) kwesties. Voor een openbare instelling als de ECB omvat dit onder meer haar verantwoordingsplicht tegenover burgers van de Europese Unie (EU) en hun verkozen vertegenwoordigers, communicatie en dialoog met verschillende doelgroepen, met inachtneming van de hoogste ethische normen en transparantie, het empoweren van werknemers en het bevorderen van hun welzijn, en het onderzoeken van klimaat- en milieueffecten en -risico’s.
De ECB zette haar werkzaamheden op het gebied van ecologische, sociale en bestuurlijke thema’s in 2023 voort
Dit overzicht van belangrijke ESG-ontwikkelingen in 2023 wordt aangevuld door andere delen van dit jaarverslag en aanvullende informatie die beschikbaar is op de website van de ECB (Tabel 11.1).
Klimaatrisico’s worden geleidelijk geïntegreerd in het algemene risicokader
De ECB pakt ESG-risico’s aan als onderdeel van haar risicobeheerkaders voor financiële en niet-financiële risico’s, zoals beschreven in het hoofdstuk over risicobeheer in de Jaarstukken van de ECB 2023.
De klimaatstresstesten gingen in 2022 van start en zijn sindsdien een regelmatige oefening geworden. Ze maken deel uit van het proces om klimaatrisico’s geleidelijk te integreren in het algemene risicokader. In haar eerste stresstest voor klimaatrisico’s van de balans van het Eurosysteem beoordeelde de ECB de gevoeligheid van het financiëlerisicoprofiel van het Eurosysteem voor klimaatverandering en versterkte daarmee het beoordelingsvermogen van het Eurosysteem inzake klimaatrisico's. De resultaten gaven een eerste raming van de gevolgen van klimaatrisico’s voor de balans van de ECB.
Het bewustzijn over ethiek en integriteit bleef in 2023 een hoofdprioriteit
Door het toegenomen bewustzijn op het vlak van ethiek en integriteit en de gemakkelijke toegang tot ethisch advies namen de vragen sterk toe van 1.690 in 2022 tot 2.767 in 2023 (Grafiek 11.1).
De nalevingscontroles die werden uitgevoerd met ondersteuning van een externe dienstverlener bevestigden dat de ECB-medewerkers en de leden van de hoge organen van de ECB de regels voor persoonlijke financiële transacties over het algemeen naleven.
Het onafhankelijk Ethisch Comité van de ECB vormt een aanvulling op de governancestructuur van de ECB. Het adviseert hoge functionarissen van de ECB over ethische kwesties, vooral met betrekking tot privéactiviteiten en bezoldigde beroepswerkzaamheden na afloop van het mandaat, en beoordeelt hun belangenverklaringen. Daarnaast volgt het Ethisch Comité de Europese en internationale ontwikkelingen op het gebied van ethiek en goed gedrag. Het adviseert ook over wenselijke bijsturingen van het ethisch kader van de ECB voor haar hoge functionarissen, zoals de recente verbetering van de regels voor persoonlijke financiële transacties.
Het ethiek- en compliancecomité (Ethics and Compliance Committee) bleef de nationale centrale banken en de nationale bevoegde autoriteiten ondersteunen bij de tenuitvoerlegging van de in 2021 vastgestelde Ethische Richtsnoeren, en bleef begeleiding bieden voor een coherente en consistente interpretatie van de ethische normen in het hele Eurosysteem. Bovendien organiseerde het Comité sessies over onderwerpen van gemeenschappelijk belang, waaraan meer dan 50 verschillende overheidsinstellingen en organisaties deelnamen, om optimaal te kunnen gebruikmaken en te kunnen profiteren van uiteenlopende standpunten.
Op Europees niveau bleef de ECB in 2023 een actieve rol spelen in de lopende interinstitutionele onderhandelingen over de oprichting van een onafhankelijk ethiekorgaan van de EU.
Op internationaal niveau was de ECB nauw betrokken bij de uitwisseling van kennis en het opstellen van normen in het Ethics Network of Multilateral Organizations, zowel in haar rol als vicevoorzitter van het netwerk en via haar bijdragen aan de vergaderingen en de jaarlijkse conferentie. De ECB droeg ook bij aan de eerste herziening van de tenuitvoerlegging door de EU van het Verdrag van de Verenigde Naties tegen corruptie (Engels).
De dalende, maar nog steeds te hoge inflatie en de steeds tastbaarder effecten van de beleidsverkrapping van de ECB op de economie zorgden in 2023 voor een uitdagende communicatieomgeving voor de ECB. In tijden van uitzonderlijke onzekerheid en een crisis van de kosten van levensonderhoud, moest de communicatie van de ECB vooral gericht zijn op het geruststellen van de burgers en bedrijven over haar toezegging om de inflatie te doen terugkeren naar de doelstelling en hen ervan te overtuigen dat ze daartoe in staat is met de belangrijkste beleidsinstrumenten waarover ze beschikt.
Het leidende beginsel van de ECB voor haar communicatie was ‘toelichten, toelichten, toelichten’ om mensen te helpen haar beslissingen te begrijpen
De ECB communiceerde daarom meer over het monetair beleid. Toen de verkrapping van het monetair beleid de beoogde effecten van een afnemende vraag begon te sorteren, was het belangrijk om de besluiten van de ECB toe te lichten en nogmaals te benadrukken dat haar voornaamste opdracht erin bestaat de inflatie te bestrijden. Naast meerdere publieke lezingen door besluitvormers van de ECB, werd in verschillende posts op de ECB-Blog uitgelegd hoe de inflatie de reële inkomens beïnvloedde en hoe belangrijk het structurele beleid van overheden is om de inflatie aan te pakken, en werden analytische inzichten gegeven over de historisch hoge arbeidsparticipatieniveaus. In de podcasts van de ECB werden de oorzaken van de inflatie beschreven en in een specifieke podcast-zomerschool werd dieper ingegaan op de rol van de ECB bij het stabiel houden van de prijzen.
Tegelijkertijd moesten er legitieme vragen worden beantwoord over waarom de ECB de inflatiestijging niet had voorzien en waarom haar macro-economische projecties niet klopten. De duidelijkheid en nauwkeurigheid van de projecties van het Eurosysteem zijn met name van belang om de verwachtingen te verankeren en de geloofwaardigheid van het ECB-beleid te versterken. Evenzo was het essentieel om de verschillende bronnen van onzekerheid toe te lichten en met enige bescheidenheid te communiceren om vertrouwen te scheppen.
De communicatie van de ECB streefde ernaar de verliezen op de balans van de ECB en de centrale banken van het Eurosysteem in hun context te plaatsen
Als gevolg van eerdere monetairbeleidsbeslissingen, met name grootschalige aankopen van activa, werden de ECB en andere centrale banken in het Eurosysteem in 2023 geconfronteerd met verliezen op hun balansen. De ECB leverde een speciale inspanning om uit te leggen hoe de winsten en verliezen van de centrale banken ontstaan, bijvoorbeeld met een specifieke explainer. Hierdoor kon de ECB deze verliezen ook plaatsen in de context van vele jaren met aanzienlijke winsten en benadrukken dat haar taak erin bestaat om monetairbeleidsbeslissingen te nemen die haar prijsstabiliteitsdoelstelling bevorderen, en niet om winst te maken.
Verdere uitzonderlijke communicatie-inspanningen in 2023 waren gericht op de toekomst van onze munt, zowel in de vorm van contant geld als in digitale vorm.
De ECB is met de hulp van het Europese publiek begonnen met het ontwerpen van de volgende reeks eurobankbiljetten
De ECB benadrukte dat contant geld blijft bestaan – eventueel aangevuld met een digitale euro
In 2023 was het voor de ECB bijzonder belangrijk om te benadrukken dat ze zich blijft inspannen voor contant geld, omdat ze zich voorbereidt op een mogelijke invoering van een digitale euro.
Over het geheel genomen slaagden deze gezamenlijke inspanningen en de daaruit voortvloeiende brede media-aandacht erin het digitale-europroject onder de aandacht te brengen en voor een beter begrip te zorgen. Uit analyse blijkt dat de belangstelling voor een digitale euro aanvankelijk het grootst was onder jongere generaties Europeanen, maar dat het bewustzijn en begrip zich intussen over alle leeftijdsgroepen hebben verspreid.
2023 was ook het jaar waarin de ECB haar 25e verjaardag vierde. Bij die gelegenheid organiseerde de ECB een evenement dat werd bijgewoond door de hoogste vertegenwoordigers van de instellingen van de Europese Unie, het gastland van de ECB, Duitsland, en andere landen van het eurogebied, evenals door voormalige voorzitters van de ECB, Jean-Claude Trichet en Mario Draghi. Daarnaast vierde de ECB eind 2023 en begin 2024 samen met andere EU-instellingen 25 jaar euro. Deze historische mijlpalen stelden de ECB in staat om het succes van de gemeenschappelijke munt, de voordelen ervan voor de Europese burgers als baken van stabiliteit overal ter wereld en als symbool van Europese eenheid te benadrukken.
Jongeren bereiken via de socialemediacampagne ‘Stabiliteit is wat wij doen’
De ECB voerde in 2023 de ‘Stabiliteit is wat wij doen’-campagne op sociale media om vooral jongeren te bereiken. Het doel was om op een interactieve en persoonlijke manier de kernaspecten van de ECB en haar werkzaamheden uit te leggen: de prijsstabiliteitsdoelstelling, de rol van het bankentoezicht en de invloed van de beslissingen van de ECB op het dagelijks leven. De campagneposts werden 166 miljoen keer bekeken en bereikten 43 miljoen jongeren.
Er waren meer verzoeken om toegang van het publiek in vergelijking met 2022, waaronder een duidelijke toename voor de toegang tot documenten over institutionele en bestuurlijke onderwerpen
De toegang van het publiek tot documenten van de ECB vormt een integraal onderdeel van het transparantiebeleid van de ECB. Het bevordert de openheid van de ECB en vergroot haar democratische legitimiteit.
In 2023 ontving de ECB meer verzoeken (73 verzoeken) om toegang tot documenten in vergelijking met 2022 (63 verzoeken). Hoewel de verzoeken nog steeds betrekking hadden op een breed scala aan onderwerpen, waaronder toezichtskwesties of zeer zichtbare initiatieven zoals het digitale-europroject, was er een duidelijke toename van de verzoeken om toegang tot documenten over institutionele en bestuurlijke onderwerpen, wat wijst op een grotere publieke belangstelling voor dergelijke aangelegenheden.
In overeenstemming met het streven van de ECB naar transparantie zijn de documenten die werden vrijgegeven naar aanleiding van verzoeken om toegang van het publiek in het algemeen beschikbaar gesteld via het Openbaar register van documenten van de ECB. Om de transparantie te vergroten, stelde de ECB bovendien een overzicht op van de onderwerpen die worden behandeld in de verzoeken om toegang tot documenten die de ECB sinds 2004 ontving.
De Europese Ombudsman heeft geen gevallen van wanbeheer vastgesteld bij de behandeling door de ECB van verzoeken om toegang van het publiek.
De initiatieven van de ECB om de transparantie, openheid en nabijheid bij de burgers te ondersteunen, werden erkend door haar nominatie op de shortlist voor de Award for Good Administration 2023 van de Europese Ombudsman voor ‘het helpen van de EU-burgers om het monetair beleid in tijden van hoge inflatie te begrijpen’.
In de context van de geleidelijke terugkeer naar kantoor vanaf 2022 richtte de ECB zich op beleid en programma’s ter ondersteuning van de balans tussen werk en privéleven, personeelsontwikkeling en organisatorische veerkracht. In januari 2023 werd een nieuw thuiswerkbeleid ingevoerd dat de flexibiliteit voor medewerkers en trainees ondersteunt. In 2023 werd het nieuwe virtuele leerplatform EUREKA beschikbaar gesteld aan instellingen binnen het Europees Stelsel van Centrale Banken en het gemeenschappelijk toezichtsmechanisme (SSM), wat nog meer toegang biedt tot leer- en mobiliteitsmogelijkheden. In overeenstemming met haar doelstelling om een cultuur van effectieve inclusie te creëren, benoemde de ECB een bemiddelaar en een diversiteits- en inclusieadviseur voor HR.
Na een transitiefase in 2022 werd op 1 januari 2023 een nieuw thuiswerkbeleid geïntroduceerd. Op basis van de over het algemeen positieve ervaringen tijdens de periode van telewerk biedt het nieuwe beleid flexibele thuiswerkopties voor het personeel. Het stelt alle ECB-medewerkers en trainees in staat om maximaal 110 dagen per jaar te telewerken, op voorwaarde dat dit wordt afgestemd op de bedrijfsbehoeften.
Er werd opleiding aangeboden om een duurzame cultuur van wederzijds respect te ontwikkelen
De ECB vindt het belangrijk om naar haar medewerkers te luisteren en hield begin 2023 een opiniepeiling. Uit de enquêteresultaten bleek dat het personeel betrokken, geëngageerd en verbonden bleef met de werkzaamheden van de ECB. Er moet echter nog verder worden gewerkt aan het verbeteren van de werkcultuur. Als vervolg op het onderzoek pleitte de directie voor een initiatief ter bevordering van een organisatiecultuur waarin medewerkers leren effectief te reageren op ongepast gedrag. Er werden interactieve workshops opgezet ter versterking van een cultuur waarin iedereen vrijuit kan spreken en van de manier waarop we samenwerken.
De ECB zette haar Leadership Growth Programme voort om leiderschapscompetenties te ontwikkelen en de doeltreffendheid van het leiderschap te vergroten. Daarnaast organiseerde de ECB de laatste zeven cohorten van het Women’s Leadership Programme, een succesvol programma dat in 2014 werd gelanceerd om voor een grotere vertegenwoordiging van vrouwen bij de ECB te zorgen. Een andere belangrijke ontwikkelingsmogelijkheid bestond uit het Mentoringsportaal, dat medewerkers en trainees in staat stelt mentoring aan te bieden en mentoren te zoeken. Eind 2023 waren er bijna 100 mentor-mentee-relaties.
Als onderdeel van de opleidings- en ontwikkelingsstrategie van het ESCB en het SSM werden belangrijke initiatieven opgezet
Als onderdeel van de opleidings- en ontwikkelingsstrategie van het ESCB en het SSM werden nog meer belangrijke initiatieven opgezet. De NCA’s en NCB’s werden in EUREKA opgenomen, dat toegang biedt tot een breed scala aan leer- en ontwikkelingsmogelijkheden binnen het ESCB en het SSM. Het ‘Central Banking and Banking Supervision Executive Education’-vlaggenschipprogramma ging in oktober 2023 van start. In de loop van het jaar vonden twee geslaagde ‘hackathons’ plaats met deelnemers uit het ESCB en het SSM. De eerste hackathon vond in februari plaats en ging over gedecentraliseerde financiering en in november vond in de gebouwen van de ECB een tweede plaats over klimaatverandering.
Door een traineeshipprogramma aan te bieden, stimuleert de ECB de Europese integratie van jonge afgestudeerden en geeft ze hun de kans praktische ervaring op te doen en de kennis die ze tijdens hun studie verwierven in de praktijk te brengen. Tegelijkertijd profiteert de ECB van de kennis die trainees hebben over de huidige stand van het academische onderzoek en van hun enthousiasme en nieuwe ideeën. Per 1 december 2023 werd de traineeshiptoelage verhoogd tot € 1.170 per maand en tot € 2.120 voor PhD-studenten die ten minste twee jaar van hun doctoraat hebben afgerond voor traineeshipvacatures op dat niveau. Trainees ontvangen ook voordelen in verband met huisvesting.
Het is een langetermijndoelstelling om de Europese samenleving te weerspiegelen en een cultuur van effectieve inclusie tot stand te brengen. Daartoe versterkte de ECB haar institutionele basis door haar zes fundamentele netwerken voor diversiteit en inclusie (D&I) te ondersteunen en het opleidingsprogramma over inclusie voor medewerkers, teams en leidinggevenden te lanceren. Om voor een cultuur op basis van inclusie, wederzijds respect en psychologische veiligheid te zorgen, werden er twee nieuwe rollen gecreëerd: sinds 2023 voorkomt de nieuwe bemiddelaar spanningen op de werkvloer en pakt deze aan door middel van een begeleide dialoog, en bekijkt de nieuwe D&I-adviseur van HR alle personeels- en cultuurkwesties vanuit een D&I-oogpunt.
In 2023 hield de ECB genderdiversiteit hoog op haar agenda en tegelijkertijd omarmde ze alle facetten van diversiteit en bevorderde ze een inclusieve cultuur. Dit blijkt uit de EDGE Move- & EDGEplus-certificering, de voortgang van de ECB in verband met de genderdoelstellingen 2020-2026, de invoering van betaald ouderschapsverlof voor de co-ouder die niet bevalt, het proefproject van een traineeship voor talent met een autismespectrumstoornis en de bewustmakingssessies en evenementen over afkomst en etniciteit, verbondenheid, handicap en LGBT+-inclusie.
Om het beste talent van Europa aan te trekken, nam de ECB deel aan verschillende loopbaanbeurzen voor ondervertegenwoordigde groepen, zoals de grootste Europese loopbaanbeurs voor zwarte mensen en mensen van kleur die door ADAN (Afro Deutsches Akademiker Netzwerk) wordt georganiseerd, de Sticks & Stones-loopbaanbeurs voor LGBTIQ+-talent en sympathisanten en de herCAREER-beurs voor de loopbaanontwikkeling van vrouwen. Om sollicitanten met een beperking aan te trekken, publiceerde de ECB haar vacatures op het myAbility-platform. Om meer vrouwen aan te trekken en rekening te houden met verschillende sociaal-economische achtergronden bleef de ECB haar ECB Scholarship for Women aanbieden. Daarnaast verleende de ECB, als een voortdurende blijk van solidariteit en steun, een studiebeurs aan 15 Oekraïense studenten die in Oekraïne een masteropleiding volgen.
Inzicht in de gevolgen van de klimaatverandering en de transitiebehoeften voor de economie en de financiële sector is essentieel voor de ECB om haar mandaat te vervullen
De klimaatverandering neemt toe en hoe langer we wachten om onze uitstoot te verlagen en over te stappen op een groenere economie, hoe hoger de kosten die hiermee gepaard gaan.[91],[92] Ondanks de geboekte vooruitgang ligt de wereld nog steeds niet op schema om de wereldwijde temperatuurstijging te beperken tot 1,5 °C boven het niveau van vóór de industrialisering.[93] Dit betekent dat de risico’s van een veranderend klimaat en een abrupte transitie groter worden, met gevolgen voor het monetair beleid en de stabiliteit van het financiële stelsel en het bankwezen. Het is daarom essentieel dat de ECB de gevolgen voor de economie en de financiële sector begrijpt om haar mandaat te kunnen vervullen.
Daarom werkte de ECB, onder coördinatie van het Centrum Klimaatverandering (Climate Change Centre - CCC), verder aan haar klimaatagenda in samenwerking met interne belanghebbenden en met het Eurosysteem via relevante comités en specifieke klimaatfora. In 2023 integreerde de ECB de doelstellingen en milieuoverwegingen van de Europese klimaatwet verder in haar strategievorming, projecten en beleidsvormingsprocessen.
Het afgelopen jaar werkte de ECB aan haar klimaat- en natuurplan voor 2024-2025, waarin wordt uiteengezet welke activiteiten ze zal uitvoeren om haar strategische klimaatdoelstellingen te verwezenlijken. Ze stelde ook drie aandachtsgebieden vast waarvoor actie zal worden ondernomen: de transitie naar een groene economie begeleiden, de toegenomen fysieke impact van klimaatverandering begrijpen en de werkzaamheden rond natuurgerelateerde risico’s voortzetten.
Er is op meerdere vlakken concrete vooruitgang geboekt, die betrekking had op een breed scala aan taken van de ECB (Figuur 11.3).
De ECB onderzocht de economische en financiële invloed van de klimaatverandering en de gevolgen voor haar taken
In een poging om de beschikbaarheid van klimaatgegevens te vergroten, publiceerde het Europees Stelsel van Centrale Banken klimaatveranderingsgerelateerde indicatoren over duurzame financiering, broeikasgasemissies en fysieke risico’s (zie paragraaf 7.2).
De ECB streeft ernaar de klimaatrisico’s voor de economie en de financiële stelsels beter te begrijpen en ontwikkelt een passend macroprudentieel antwoord
Wat betreft ECB-Bankentoezicht boekten de kredietinstellingen die onder het toezicht van het gemeenschappelijk toezichtsmechanisme staan weliswaar aanzienlijke vooruitgang in hun klimaat- en milieugerelateerde risicobeheerpraktijken (Engels), maar een aantal instellingen behaalde de voor maart 2023 vooropgestelde vooruitgang niet (Engels). De ECB zal nauwlettend blijven toezien op de vooruitgang van de banken op dit vlak en, indien nodig, handhavingsmaatregelen nemen.[95]
De ECB verbetert de veiligheid en duurzaamheid van eurobankbiljetten
In de loop der jaren heeft de ECB de veiligheid en duurzaamheid van eurobankbiljetten gedurende de gehele chartale cyclus voortdurend verbeterd.[96] In 2023 publiceerde ze het onderzoek naar de ecologische voetafdruk van eurobankbiljetten als betaalinstrument. De toekomstige eurobankbiljetten worden ontwikkeld conform de beginselen van ecologisch ontwerp, wat betekent dat in alle fases van het ontwikkelingsproces van de bankbiljetten rekening wordt gehouden met milieuaspecten (zie Paragraaf 6.2).
De ECB analyseert en draagt bij aan beleidsbesprekingen om duurzame financiering op te schalen op EU-niveau en op internationaal niveau
Sinds 2021 hebben medewerkers van de ECB bijgedragen aan opleidingen en multilaterale technische workshops met collega’s bij de centrale banken en belanghebbenden buiten de Europese Unie. Daarnaast nam de ECB deel aan tal van werkgroepen en evenementen met centrale banken en andere instellingen en fora om de klimaatagenda uit te voeren en van regelmatige uitwisselingen te profiteren. Dit zijn onder meer het NGFS, de Raad voor Financiële Stabiliteit, het Bazels Comité van Toezichthouders, de Europese Toezichthoudende Autoriteiten (Engels) en het Europees Comité voor Systeemrisico’s, de Bank voor Internationale Betalingen, de G7, de G20 en het Internationaal Monetair Fonds.
In innovatief onderzoek van de ECB werden natuurgerelateerde risico’s, het verband tussen klimaat en natuur en de invloed daarvan op de economie bestudeerd
Uit innovatief onderzoek naar natuurgerelateerde risico’s bleek dat de verslechtering van de ecosystemen uitdagingen zal vormen voor bedrijven en zich mogelijk zal uitbreiden naar banken, aangezien bijna 75% van de bedrijfsleningen in het eurogebied (bijna € 3,24 biljoen) wordt verstrekt aan kredietnemers die sterk afhankelijk zijn van ecosysteemdiensten. Daarnaast onderzocht de ECB voor het eerst transitierisico’s en het verband tussen klimaat en natuur. Wanneer rekening wordt gehouden met klimaatverandering en veranderingen in landgebruik als belangrijkste factoren voor het verlies aan biodiversiteit, staat de impact van bedrijven uit het eurogebied op de natuur gelijk aan het verlies van 582 miljoen hectare aan ‘ongerepte’ habitats wereldwijd. In het onderzoek wordt benadrukt hoe belangrijk het is klimaatverandering en natuurverlies te integreren in de risicobeoordelingskaders, aangezien deze onlosmakelijk met elkaar zijn verbonden.
Er wordt gewerkt aan de verbetering van de milieuprestaties van de eigen activiteiten en niet-monetairbeleidsportefeuilles van de ECB
In maart 2023 is de ECB begonnen met de publicatie van haar jaarlijkse financiële klimaatrapportage over haar niet-monetairbeleidsportefeuilles, naast haar jaarlijkse milieuverklaring, die samen een overzicht geven van de eigen operationele milieueffecten van de ECB en de koolstofvoetafdruk van haar gefinancierde emissies, evenals de daarmee verband houdende doelstellingen.[97] In de loop van 2024 zal een update over de milieuprestaties van de ECB in 2023 worden gepubliceerd.
In 2023 bleef de ECB vooruitgang boeken bij het ontwikkelen en implementeren van innovatieve oplossingen die de efficiëntie van haar processen verbeteren. In de hele organisatie werden digitale oplossingen ingezet, waaronder artificiële intelligentie (AI), machinelearning, robots en chatbots.
Wat de centrale bank betreft, werd bij de ECB AI toegepast om een beter inzicht te krijgen in het prijszettingsgedrag en de inflatiedynamiek in de Europese Unie (EU). Om een grote hoeveelheid realtimegegevens over afzonderlijke productprijzen te verzamelen, werd gebruikgemaakt van webscraping en machinelearning.[98] Op het gebied van bankentoezicht zorgde het in 2019 gestarte SupTech-programma voor 14 instrumenten die toezichthouders helpen om grote hoeveelheden kwantitatieve en kwalitatieve gegevens te verzamelen en te analyseren, processen te automatiseren, beter samen te werken en AI te gebruiken om toezichtanalyses te versnellen en te verfijnen.[99]
Tot slot wordt innovatie sterk gestimuleerd door de directie. In februari 2023 namen de directieleden voor het eerst deel aan een innovatieforum in een fysieke ‘marktvorm’ en met live en interactieve demonstraties van een aantal belangrijke innovatieprojecten van de ECB.
Mijn loopbaantraject bij de ECB heeft mij sterk gevormd. Het begon met een sprong in het diepe, met een nieuwe baan in een nieuw land. Als jonge onderzoeksanalist trad ik bij de ECB in dienst binnen de in ontwikkeling zijnde statistiekfunctie. Met slechts een paar honderd medewerkers had de ECB alle hens aan dek nodig, dus iedereen combineerde verschillende rollen. De gemiddelde werkdag zag er heel afwisselend uit: ik besprak vereisten met beleidsterreinen, ontwierp statistische kaders, programmeerde en schreef bij gelegenheid een toespraak. Het institutionele beleid stond nog in de kinderschoenen, en het was heel bijzonder om te zien hoe mijn creatieve oplossingen vaak snel werden toegepast.
Naarmate de ECB verder groeide, namen de mogelijkheden voor professionele ontplooiing toe. Ik heb op verschillende gebieden binnen de statistiekfunctie gewerkt en heb mijn deskundigheid en leiderschap kunnen verdiepen. Tot mijn meest memorabele verantwoordelijkheden behoorden het leiden van bezoeken aan nationale centrale banken en nationale bevoegde autoriteiten om relaties op te bouwen en advies te geven voor de voorbereiding van hun rapportage als nieuwe leden van het eurogebied.
Momenteel werk ik in het pas opgerichte Data Office, dat de taak heeft het institutionele gegevensbeheer (onder andere op gebieden als kunstmatige intelligentie) te optimaliseren en dat rapporteert aan de Chief Data Officer. Daarnaast lever ik mijn bijdrage aan het forum voor diversiteit en inclusie. Dit zijn horizontale rollen en het geeft me voldoening om met uiteenlopende groepen samen te werken en het bredere beleid van de ECB mede vorm te geven en te beïnvloeden.
Er zijn ook tegenslagen geweest, bijvoorbeeld de brexit, die voor onzekerheid zorgde over mijn aanstelling, maar uiteindelijk − dankzij een dynamische omgeving, gemotiveerde collega’s en voortdurende ontwikkelingsvooruitzichten − bewaar ik de sterkte herinneringen aan de overwinningen.
Ik kan me de aanloop naar de inhuldigingsceremonie van de ECB in juni 1998 nog goed herinneren. Ik behoorde tot het kleine team organisatoren van deze belangrijke gebeurtenis. Binnen het team was iedereen heel enthousiast en betrokken, ondanks de vele organisatorische uitdagingen waarmee het opzetten van een nieuwe instelling gepaard gaat die snel operationeel moet zijn. De jaren daarop heb ik met veel plezier meegeholpen aan het organiseren van evenementen voor zowel het publiek als medewerkers van de ECB, die qua thematiek en omvang steeds breder werden.
En nu? Momenteel werk ik bij de divisie Talendiensten, nadat ik in 2016 gebruik had gemaakt van een mogelijkheid om intern van functie te veranderen. Ik kijk heb verschillende taken op het gebied van budgettering, aanbestedingen en leveranciers in verband met vertaling en redactie, zodat alle 24 officiële talen van de Europese Unie afdoende worden gedekt. Deze ondersteunende functies zijn cruciaal om de ECB te helpen duidelijk en effectief te communiceren met deskundigen en niet-deskundigen. Zoals overal binnen de ECB blijven we de nieuwste technologieën integreren. Zo maak ik bijvoorbeeld samen met mijn collega’s gebruik van technieken op basis van kunstmatige intelligentie om de efficiëntie van onze processen te vergroten.
Als ik terugkijk op deze lange en fascinerende periode, ben ik er trots op dat ik mijn steentje heb kunnen bijdragen om van de ECB een instelling van wereldklasse te maken die de prijzen stabiel houdt en het financiële stelsel beschermt voor ongeveer 350 miljoen mensen in het eurogebied. Ik ben ook dankbaar dat ik de mogelijk heb gekregen om tijdens mijn hele loopbaan bij de ECB me zowel professioneel als persoonlijk te ontwikkelen.
Tien jaar later, toen de ECB in de nasleep van de financiële crisis gastheer was voor het onafhankelijke Europees Comité voor systeemrisico’s (ESRB), kreeg ik de kans om iets nieuws te proberen. Begin 2010 werd ik gevraagd om projectmanager te zijn bij de oprichting van het ESRB. Een jaar later werd ik aangesteld als hoofd van het secretariaat van het ESRB. Sindsdien heb ik elke dag met veel plezier gewerkt aan het behoud van de veerkracht van de financiële sector binnen een breed institutioneel kader, samen met de centrale banken en toezichthouders op Europees en nationaal niveau plus een uitzonderlijke groep collega’s bij de ECB en de instellingen die lid zijn van het ESRB.
Toen ik in 1995 bij het Europees Monetair Instituut kwam werken, was ik een van de eerste honderd collega’s die belast waren met het voorbereidende werk voor de invoering van de euro als gemeenschappelijke munt voor Europa. In 1998 heb ik snel geleerd hoe de ECB samenwerkt met de nationale centrale banken. Het was een bijzondere ervaring om mee te helpen met de coördinatie van de algemene tests en te zien dat de nieuwe systemen goed werkten, of het nu ging om de uitvoering van monetairebeleidstransacties, het doen van betalingen of het verzamelen van statistische gegevens in heel Europa.
Gestimuleerd door de doelstelling van de ECB om de interne mobiliteit te bevorderen, heb ik gewerkt bij zes verschillende organisatie-eenheden (Betalingsverkeer, IT, HR, Secretariaat, Statistieken en Markten). Zo heb ik mijn kennis over de voornaamste aspecten van centraal bankieren kunnen vergroten en mijn vaardigheden op het gebied van projectmanagement, personeelsbeheer en leiderschap kunnen aanscherpen. Ik heb de uiteenlopende perspectieven en manieren van denken waarmee ik te maken kreeg als heel stimulerend ervaren en heb daarnaast duurzame netwerken en vriendschappen in heel Europa kunnen opbouwen.
De missie van de ECB inspireert mij en ik ben trots op dat ik heb kunnen bijdragen aan het welslagen van initiatieven op het gebied van veranderingsmanagement die Europa ten goede komen. Een voorbeeld daarvan is de uitrol van ons document- en bestandsbeheersysteem, dat essentieel is om op efficiënte wijze informatie te delen en te verspreiden onder collega’s bij de nationale centrale banken en het institutionele geheugen van de ECB veilig te stellen.
Momenteel draag ik met veel genoegen de verantwoordelijk voor de divisie Financiëletransactiediensten. Ik sta graag dicht bij de markten en geniet van de combinatie van alledaagse taken en interessante projecten waarbij wordt samengewerkt met allerlei organisatie-eenheden van de ECB, de centrale banken en externe partners. Onlangs hebben we diensten op het gebied van begroting en betaalorganen ingericht voor de Europese Commissie.
In mijn vrije tijd houd ik van lezen, koken en wandelen. Ik ben actief lid van de wandelclub van de ECB, wat mooie gelegenheden biedt om collega’s buiten het werk te ontmoeten en in verschillende delen van Europa van de natuur te genieten.