I 2023 konsoliderede ECB sine fremskridt med bekæmpelsen af inflationen i euroområdet. Da året begyndte, var den samlede inflation stadig tæt på at være rekordhøj. De negative effekter af tidligere udbuds- og efterspørgselsstød var ganske vist aftagende, men fik stadig priserne til at stige. To vigtige udviklingstendenser banede dog vejen for et kraftigt fald i inflationen i løbet af året.
For det første begyndte effekterne af tidligere stød at aftage. Energipriserne faldt kraftigt efter deres himmelflugt som følge af Ruslands uberettigede krig mod Ukraine, og de globale forsyningsflaskehalse lempedes yderligere. Faldet i energipriserne især tegnede sig for halvdelen af inflationsnedgangen i 2023. For det andet fortsatte ECB med at stramme pengepolitikken. Det forstærkede inflationsnedgangen ved at dæmpe efterspørgslen. I alt hævede vi renterne med yderligere 200 basispoint fra januar til september.
I den forbindelse fortsatte vi med at benytte en dataforankret tilgang til rentebeslutningerne i lyset af de meget usikre forhold. For præcist at kunne vurdere, hvor meget vi skulle hæve renterne, har vi indført tre kriterier: inflationsudsigterne, udviklingen i den underliggende inflation og styrken af den pengepolitiske transmission. I september oplevede vi, at inflationsudsigterne blev bedre, og at pengepolitikken blev gennemført effektivt. Den underliggende inflation var dog stadig for høj, og det indenlandske prispres var stærkt.
På dette grundlag besluttede vi, at ECB's officielle renter har nået et niveau, der – hvis det fastholdes i tilstrækkelig lang tid – vil yde et væsentligt bidrag til at sikre, at inflationen rettidigt vender tilbage til vores mål. Samtidig forpligtede vi os til at holde renterne på dette niveau, så længe det er nødvendigt, samtidig med at vi fortsætter med at benytte en dataforankret tilgang baseret på de samme kriterier for at fastlægge et passende niveau for og en passende varighed af restriktionen.
Samtidig arbejdede vi videre med normaliseringen af Eurosystemets balance for at sikre, at den fortsat var i overensstemmelse med vores overordnede pengepolitiske linje. Den faldt med over 1 billion euro i 2023, og en stor del af nedgangen kunne tilskrives forfald og førtidsindfrielser inden for rammerne af vores målrettede langfristede markedsoperationer. Vi afsluttede også geninvesteringerne under vores opkøbsprogram, efterhånden som året skred frem. Og i december annoncerede vi den gradvise udfasning af geninvesteringer under opkøbsprogrammet på foranledning af den pandemiske nødsituation.
Samtidig med at vi konsoliderede vores fremskridt med bekæmpelsen af inflationen, øgede vi vores indsats for at indarbejde klimarelaterede risici i vores opgaver. I marts offentliggjorde vi de første klimarelaterede finansielle oplysninger om Eurosystemets beholdninger af virksomhedsobligationer. Kulstofintensiteten i vores geninvesteringer af virksomhedsaktiver faldt med ca. to tredjedele i de 12 måneder fra oktober 2022, hvor vi begyndte at vægte dem i retning af udstedere med bedre klimaresultater.
I 2023 gjorde vi betydelige fremskridt på et andet område, der er afgørende for vores arbejde, nemlig betalinger. Vi lancerede vores nye T2-engrosbetalingssystem i marts. T2 bidrager til Europas finansielle markeders harmonisering og effektivitet, idet der indføres et nyt realtidsbruttoafviklingssystem – som erstatter Target2, der havde været i drift siden 2007. Det strømliner også likviditetsstyringen af centralbankpenge.
Vi iværksatte også forberedelsesfasen til projektet om en digital euro. Denne fase begyndte i november efter en toårig undersøgelsesfase med gode resultater og vil danne grundlag for en potentiel udstedelse af en digital euro. En digital euro vil supplere kontanter, ikke erstatte dem. Kontanter er fortsat det hyppigst anvendte betalingsmiddel blandt borgerne i euroområdet, og et klart flertal mener, at det er vigtigt at kunne betale med kontanter.
Det er til dels grunden til, at ECB er ved at udarbejde en ny serie eurosedler – det mest håndgribelige og synlige symbol på europæisk enhed. Styrelsesrådet valgte "Europæisk kultur" og "Floder og fugle" som to potentielle temaer for den nye serie på grundlag af to offentlige undersøgelser, der blev gennemført i sommeren 2023. I fremtiden får Europas borgere mulighed for at give udtryk for deres præferencer på en liste over mulige design, og ECB forventes at træffe beslutning om de endelige design i 2026.
I et år, hvor ECB havde 25-års jubilæum, fejrede vi Kroatiens tiltrædelse af euroområdet. Med Kroatiens indførelse af euroen i januar nåede antallet af lande i euroområdet op på 20 – næsten det dobbelte af, hvad det var, da den fælles valuta blev indført. Udvidelsen af euroområdet afspejler, at vores valutaunion fortsat er attraktiv i en stadig mere uforudsigelig verden. I 2023 var folks støtte til euroen fortsat tæt på at være rekordhøj.
Det kunne vi aldrig have opnået uden ECB-medarbejdernes hårde arbejde og engagement i ECB's mission: at fastholde prisstabilitet for folk i euroområdet. Det er en ære at stå i spidsen for dem og denne institution.
Arbejdsløsheden i euroområdet var i gennemsnit [6,5 %] i 2023, idet den faldt fra 6,6 % i januar til 6,5 % i marts og forblev stort set stabil resten af året.
Den samlede inflation i euroområdet lå på 2,9 % i december 2023, dvs. et fald imod de 9,2 % i december 2022. Faldet var i stigende grad bredt funderet på tværs af komponenter.
ECB hævede sine officielle renter med yderligere 200 basispoint i 2023, hvilket bragte renten på indlånsfaciliteten op på 4 %. Stramningen af pengepolitikken blev i høj grad transmitteret ud i økonomien.
Den egentlige kernekapitalprocent i euroområdets banker lå på 15,6 % i tredje kvartal. Det var tæt på det højeste niveau siden oprettelsen af det europæiske banktilsyn og afspejlede bankporteføljernes højere rentabilitet samt nedbringelse af deres risiko.
60 % af borgerne i euroområdet mener, at det er vigtigt at have mulighed for at betale kontant. Samtidig foretrækker lidt over halvdelen af forbrugerne i euroområdet at betale med kort eller andre elektroniske betalingsmetoder.
Som en del af sin bredere klimahandlingsplan har ECB offentliggjort tre nye sæt statistiske indikatorer om bæredygtig finansiering, CO2-udledning og fysiske risici.
I 2023 fejrede ECB sit 25-års jubilæum med budskabet "The Value of Unity", som gav ECB mulighed for at fremhæve den fælles valutas succes og dens fordele for Europas borgere.
Geninvesteringernes CO2-intensitet faldt med mere end 65 % i de 12 måneder, der fulgte efter påbegyndelsen af de klimaprioriterede geninvesteringer i oktober 2022.
1 Inflationen faldt kraftigt, og ECB's pengepolitiske stramninger slog fortsat kraftigt igennem
Den globale økonomi klarede sig bedre i 2023 end oprindeligt forventet og fortsatte opsvinget i et moderat tempo. Opsvinget var primært drevet af økonomisk vækst i de nye markedsøkonomier og USA, mens de fleste andre udviklede økonomier blev mere påvirket af stramme finansieringsforhold og betydelig geopolitisk usikkerhed. Den globale inflation faldt markant, da priserne på energiråvarer faldt, omend det underliggende prispres forblev højt. Euroen blev styrket både i nominelt effektive termer og over for den amerikanske dollar.
1.1 Den globale økonomiske aktivitet voksede i et moderat tempo, mens den samlede inflation faldt
Den globale økonomiske vækst var moderat på grund af pengepolitiske stramninger og stor usikkerhed.
Kilde: ECB, ECB's stabs beregninger og ECB's stabs makroøkonomiske prognoser, marts 2024.Anm.: "Globalt BNP" omfatter ikke euroområdet. Gennemsnittet før pandemien er for perioden fra 2012 til 2019. Værdierne for 2023 er estimater baseret på tilgængelige data og ECB's makroøkonomiske prognoser fra marts 2024.
Den globale handels momentum svækkedes, da forbrugsmønstrene normaliserede sig efter pandemien
Den globale handel var svag i 2023, da importvæksten faldt til 1,2 %, et godt stykke under det foregående års vækstrate på 5,5 % og gennemsnittet fra før pandemien på 3,1 %.[3] Afmatningen afspejlede tre store tendenser: For det første flyttede den globale efterspørgsel sig fra varer til tjenesteydelser, da pandemirelaterede restriktioner blev fuldt udfaset. For det andet steg andelen af indenlandsk efterspurgt forbrug, og denne er generelt mindre handelsintensiv end investeringer. Endelig bidrog de nye markedsøkonomier, hvor handlen reagerer mindre på ændringer i den økonomiske aktivitet, i højere grad til den globale aktivitet i 2023. På trods af stigende handelsbarrierer og resultater fra virksomhedsundersøgelser, der tyder på en mulig omrokering af værdikæden, har der indtil videre kun været begrænsede tegn på fragmentering i de samlede handelsstrømme.
Den samlede årlige forbrugerprisindeksinflation (CPI) i OECD's medlemslande, undtagen Tyrkiet, faldt fra høje niveauer i 2023 takket være lavere energipriser. Den faldt til 3,9 % i december, og for hele 2023 lå den på 5,3 %, sammenlignet med 7,3 % i 2022 (figur 1.2, panel a). Inflationen fratrukket energi og fødevarer faldt også, men i langt mindre grad, hvilket tyder på, at det underliggende prispres fortsat er stærkt og bredt funderet. Dette var især tydeligt i de udviklede økonomier, hvor stramme arbejdsmarkeder bidrog til høje lønstigningstakter, hvilket gjorde prisinflationen på tjenesteydelser mere vedvarende (figur 1.2, panel b).
Kilde: Nationale kilder via Haver Analytics, OECD og ECB's beregninger.Anm.: EA: euroområdet. OECD-inflationen omfatter ikke Tyrkiet og er beregnet på grundlag af nationale forbrugerprisindeks og årlige vægte for privatforbrug udtrykt i købekraftsparitet. Kerneinflationen omfatter ikke energi og fødevarer. De seneste observationer er for december 2023.
Priserne på energiråvarer faldt, da lav efterspørgsel opvejede udbudsbegrænsningerne
Euroen blev styrket i nominelt effektive termer og over for den amerikanske dollar.
Ved udgangen af 2023 omfattede de største risici for udsigterne for den globale økonomiske vækst yderligere optrapning af de geopolitiske spændinger, en kraftigere opbremsning i den kinesiske økonomi og et mere vedvarende inflationspres, som ville kræve en strammere pengepolitik end forventet. Hvis sådanne risici skulle blive til virkelighed, ville det reducere den globale økonomiske aktivitet. Desuden er de globale råvaremarkeder fortsat meget følsomme over for forsyningsrisici, som igen kan øge inflationen og lægge en dæmper på den globale vækst i det kommende år.
Væksten i euroområdet svækkedes, da effekten af højere renter bredte sig
Kilde: Eurostat og ECB's beregninger.Anm.: Detailhandel er vist i faste priser. De seneste observationer er for december 2023 for tjenesteydelser, ellers for januar 2024.
Svækkelsen af investering i byggeriet fortsatte generelt sin kurs i løbet af 2023. Hovedårsagen til dette var faldet i investeringer i boligbyggeri på grund af høje byggeomkostninger, den fortsatte stigning i realkreditrenterne og stramningen af bankernes udlånsstandarder, hvilket gjorde det sværere for husholdningerne at få adgang til finansiering og dæmpede efterspørgslen efter boligejendomme. Andre områder af byggeriet, såsom anlægsarbejde, var mere modstandsdygtige, understøttet af offentlige infrastrukturinvesteringer. Ved udgangen af 2023 lå investeringerne i byggeriet 2,1 % over niveauet før pandemien, efter at være faldet med 0,6 % samlet set i 2023.
Kilde: Eurostat og ECB's beregninger.Anm.: De seneste observationer er arbejdsløshedsprocenten for januar 2024, beskæftigelsen og arbejdstimerne for fjerde kvartal 2023.
Euroområdets budgetunderskud faldt, da regeringerne begyndte at afvikle diskretionære støtteforanstaltninger.
Kvoten af offentlige underskud i euroområdet fortsatte med at falde i 2023 og fulgte dermed den kurs, der blev indledt, da pandemien var på sit højeste (figur 1.6).[5] Den gradvise stramning af finanspolitikken afspejles også i den finanspolitiske kurs, som blev strammet moderat i 2023 for tredje år i træk.[6] Dog er kun lidt over en tredjedel af lempelsen fra 2020 indtil videre blevet tilbageført (figur 1.6). Det betyder, at den konjunkturjusterede budgetbalance fortsat ligger et godt stykke under niveauet fra før pandemien på grund af de varige tiltag, der blev vedtaget i forbindelse med pandemien i 2020, og den energirelaterede støtte, der blev givet fra 2022 og frem.
Kilde: Eurosystemets makroøkonomiske prognoser for euroområdet, december 2023, og ECB's beregninger.Anm.: Målingen af den finanspolitiske kurs er fra 2021 justeret på indtægtssiden ved at udligne tilskud fra NGEU Recovery and Resilience Facility, da disse indtægter ikke har makroøkonomiske stramningseffekter.
En yderligere stramning af finanspolitikken ville være passende.
Dekomposition af euroområdets finanspolitiske kurs og diskretionære foranstaltninger
Kilde: Eurosystemets makroøkonomiske prognoser for euroområdet, december 2023, og ECB's beregninger.Anm.: Målingen af den finanspolitiske kurs er fra 2021 justeret på indtægtssiden ved at udligne tilskud fra NGEU Recovery and Resilience Facility, da disse indtægter ikke har makroøkonomiske stramningseffekter. 'Andre tiltag' vedrører hovedsageligt tiltag, der blev vedtaget under pandemien, og deres efterfølgende afvikling.
En yderligere stramning af finanspolitikken synes også at være hensigtsmæssig set fra et pengepolitisk synspunkt. Da energikrisen nu stort set er forsvundet, bør regeringerne fortsætte med at rulle de relaterede støtteforanstaltninger tilbage, hvilket er vigtigt for at undgå at øge inflationspresset på mellemlang sigt. Alternativet ville kræve en strammere pengepolitik. Udover at rulle pandemi- og energirelaterede tiltag tilbage, bør regeringerne mere generelt gøre fremskridt hen imod sundere finanspolitiske positioner for at sikre at de offentlige finanser er på en bæredygtig kurs.
EU har brug for en robust og troværdig ramme for koordinering af den økonomiske politik og finanspolitikken
En robust EU-ramme for økonomisk og finanspolitisk koordinering og overvågning er fortsat afgørende. Efter omfattende diskussioner blev Rådet for Den Europæiske Union i 2023 enige om en reform af EU's rammer for økonomisk styring, hvilket banede vejen for en trilogi mellem Europa-Kommissionen, Rådet for Den Europæiske Union og Europa-Parlamentet. 2024 bliver et vigtigt år for overgangen til implementeringen af disse.[7]
Lønomkostningerne blev den vigtigste bidragyder til den indenlandske inflation senere på året
1.5 Kredit- og finansieringsbetingelserne blev strammet kraftigt, da de pengepolitiske renter steg
Lavere obligationsrenter trods pengepolitiske stramninger afspejlede en ændring i forventningerne hen imod slutningen af året
Langfristede rentesatser og låneomkostninger til boligkøb for virksomheder og husholdninger
Kilde: Bloomberg, LSEG og ECB's beregninger.Anm.: månedlige observationer. Den tiårige statsobligationsrente for euroområdet er et BNP-vægtet gennemsnit. Indikatorerne for låneomkostningerne beregnes ved at aggregere bankernes kort- og langfristede udlånsrenter ved hjælp af et glidende 24-måneders gennemsnit over nye forretningsvolumener. De seneste observationer er for december 2023.
Den brede pengemængde og bankformidlingen afspejlede stramningen af pengepolitikken
Bankernes udlånsrenter steg kraftigt for virksomheder og husholdninger, da pengepolitikken blev strammet
Bankernes udlån til husholdninger og virksomheder svækkedes markant i 2023 på grund af strammere kreditvilkår (figur 1.11). Den månedlige nettostrøm af lån var næsten nul i årets sidste tre kvartaler. Den årlige vækstrate for banklån til husholdninger faldt til 0,3 % i december, hvilket primært afspejler opbremsningen i realkreditlån på grund af faldende huspriser for første gang på årsbasis siden 2014. Den årlige vækstrate for banklån til virksomheder faldt også og nåede ned på 0,4 % i december, mens nettostrømmene af samlet ekstern finansiering til virksomheder lå på et historisk lavt niveau (figur 1.12).
M3-vækst og vækst i kredit til virksomheder og husholdninger
Kilde: ECB og Eurostat.Anm.: Virksomheder er ikke-finansielle selskaber. MFI: monetær finansiel institution. I "lån fra ikke-MFI'er og resten af verden" består ikke-monetære finansielle institutioner af andre finansielle formidlere, pensionskasser og forsikringsselskaber. "MFI-lån" og "lån fra ikke-MFI'er og resten af verden" er korrigeret for salg og securitisation af lån. "Andet" er forskellen mellem det samlede beløb og de instrumenter, der er medtaget i diagrammet, og består hovedsageligt af koncerninterne lån og handelskreditter. De seneste observationer er for tredje kvartal af 2023. Det årlige flow for 2023 er beregnet som en firekvartalssum af flows fra fjerde kvartal af 2022 til tredje kvartal af 2023.
ECB arbejder på bedre at forstå de makroøkonomiske konsekvenser af klimaforandringer og politikker med henblik på at afbøde deres konsekvenser i overensstemmelse med de forpligtelser, der blev vedtaget efter gennemgangen af den pengepolitiske strategi for 2020-21.[11] Disse bestræbelser er yderst relevante for ECB's primære mandat: opretholdelse af prisstabilitet. Klimaforandringernes kompleksitet og de ikke-lineære og meget usikre effekter kræver en forbedret makroøkonomisk analyse for at begrænse prognosefejl og forstå de strukturelle ændringer, klimaforandringerne skaber i økonomien.
Hedebølgernes stigende indvirkning på fødevareprisinflationen i Europa
Ekstreme vejrbegivenheder mindsker typisk produktionen på kort sigt, men de samlede økonomiske konsekvenser rækker ud over de direkte og umiddelbare konsekvenser, der ville opstå ved for eksempel ødelæggelse af huse, fabrikker og maskiner. Nogle eksempler kunne være forstyrrelser i andre regioner eller sektorer på grund af forsyningskædeforbindelser eller forringet infrastruktur. Indtægtstab i de berørte sektorer og lavere produktion vil normalt reducere efterspørgslen efter produkter og tjenester i andre sektorer. En anden effekt er større usikkerhed, hvilket kan få husholdninger og virksomheder til at revurdere deres syn på katastroferisiko og dermed sænke forbruget.
På længere sigt kan klimaforandringer også reducere væksten i produktionen mere vedvarende.[14] For eksempel vil mindre snefald true levedygtigheden af mange skiområder i Europa, og nogle middelhavsregioner kan blive for varme til sommerturisme, selvom visse nordlige regioner kan drage fordel af det. Udbyttet i land- og skovbrug vil sandsynligvis blive presset ned af højere gennemsnitstemperaturer. Mens udskiftning af afgrøder kan afhjælpe nogle af effekterne, vil mindre forudsigelige temperatur- og nedbørsmønstre sandsynligvis også påvirke landbrugsproduktionen. Højere temperaturer end komfortzonen på omkring 19-22 °C – hvilket plejer at forekomme hyppigere i et varmere klima – reducerer medarbejdernes produktivitet.
Tilpasning til et varmere klima kan være med til at begrænse de makroøkonomiske konsekvenser. En sådan tilpasning kan eksempelvis være installation af aircondition for at reducere effekten af varmebelastning på arbejdsproduktiviteten eller udskiftning af afgrøder for at begrænse landbrugets produktivitetstab. Sådanne tiltag vil dog sandsynligvis få konsekvenser for de offentlige budgetter og det finanspolitiske råderum.[15] Forsikring er endnu et værktøj til tilpasning, men der er allerede et betydeligt hul i klimaforsikringsbeskyttelsen i Europa.[16]
At opnå emissionsreduktioner for at opfylde målene i Parisaftalen og afværge en mere katastrofal global opvarmning kræver en omfattende strukturel omlægning af økonomien. Kapital og arbejdskraft skal omfordeles på tværs af og inden for sektorer, og endda inden for individuelle virksomheder (fx skal bilproducenter omstille fabrikker fra at lave biler med forbrændingsmotorer til at producere batteridrevne elbiler). Succesen med denne omfordeling vil afhænge af implementeringen af effektive overgangspolitikker, markedernes fleksibilitet og især økonomiens evne til at finansiere og absorbere de betydelige kapitalinvesteringer, der kræves, udviklingen af dekarboniserede teknologier samt tilgængeligheden af kvalificeret arbejdskraft til at implementere disse.
Analyser, der antyder en godartet økonomisk effekt af de klimapolitiske foranstaltninger, der er indført til dato, fanger sandsynligvis ikke det fulde billede.[17] Tilgængelige modelbaserede vurderinger af CO2-relaterede prisstigninger finder kun en begrænset effekt på produktion og inflation.[18] De inkluderede tiltag er dog stadig langt fra at opfylde EU's emissionsreduktionsmål, og den bredere effekt af omstillingen – herunder konsekvenserne af styrket regulering og stærkere mål – kan være sværere at kvantificere.
Omstillingens hastighed har afgørende betydning for den endelige økonomiske effekt: Hvis omstillingen forsinkes, vil det kræve hurtigere og mere radikale politiske ændringer senere, hvilket øger sandsynligheden for strandede aktiver og højere strukturel arbejdsløshed.[19] Desuden har forskellige omstillingspolitikker forskellig indvirkning på produktiviteten.[20] Markedsbaserede politikker – såsom CO2-afgifter – har mindre indflydelse på produktiviteten i CO2-intensive virksomheder end ikke-markedsbaserede politikker (såsom forbud mod visse produkter eller processer).
Konkurrenceevnen i euroområdets økonomi påvirkes desuden af globale beslutninger vedrørende politikker for omstilling. Disse omfatter højere CO2-priser samt industripolitikker som den nylige Inflation Reduction Act i USA. EU's emissionshandelssystem (EU ETS) kan udløse "CO2-lækage", dvs. flytning af økonomisk aktivitet og emissioner til regioner med lempeligere emissionskrav. Denne lækage kan reduceres ved omhyggeligt at kalibrere kulstofgrænsetilpasningsmekanismen sammen med eksisterende mekanismer til forebyggelse af CO2-lækage.[21]
Overordnet set påvirker klimaforandringer og afbødningspolitikker næsten alle aspekter af den makroøkonomiske analyse, som centralbankerne udfører. Der er stadig vigtige åbne spørgsmål, fx angående hvilken måde omstillingen skal foregå på, og de deraf følgende strukturelle ændringer i økonomien, de makroøkonomiske konsekvenser af ekstremt vejr og risici fra accelererede klimaforandringer samt den rolle, naturkapital og økosystemtjenester spiller.
Boks 2	Enhedsavancens rolle i det seneste indenlandske prispres
Denne boks fokuserer på, hvordan enhedsavancer bidrog til dynamikken i det indenlandske prispres i 2023 fra et regnskabsmæssigt perspektiv.
Det indenlandske prispres var meget stærkt i 2023, men aftog en smule i løbet af året, da enhedsavancerne faldt
Enestående økonomisk udvikling efter pandemien forklarer stærk vækst i enhedsavancerne i 2022 og begyndelsen af 2023
Kilde: Eurostat og ECB's beregninger.Anm..: De seneste observationer er for fjerde kvartal af 2023.
Efterhånden som ekstraordinære faktorer aftog, tilpassede enhedsavancerne sig den økonomiske cyklus og deres typiske bufferrolle
Desuden fortsatte ECB i 2023 med den gradvise fjernelse af sine pandemirelaterede lempelser af sikkerhedsstillelsen, som blev indledt i 2022, og Grækenlands kreditvurdering blev opgraderet til investment grade-niveau. I hele 2023 lagde Eurosystemet vægt på risikostyring for at sikre en effektiv implementering af politikken, blandt andet ved at diversificere de kreditvurderingskilder, det accepterer. Da de officielle rentesatser var blevet sat op for at nedbringe inflationen, led ECB tab på grund af negative renteindtægter, som delvist blev opvejet af tidligere etablerede finansielle buffere. ECB's monetære indtægter forventes at stige igen i fremtiden, hvilket vil understøtte dens operationelle effektivitet.
2.1 En restriktiv pengepolitik skal bringe inflationen tilbage til målet på 2 %
Inflationen lå fortsat på 8,6 % i januar, mens økonomien forblev modstandsdygtig trods voksende udfordringer
I begyndelsen af 2023 stagnerede den økonomiske vækst i euroområdet efter en markant opbremsning siden midten af 2022. Økonomien viste dog tegn på robusthed over for betydelige udfordringer fra afdæmpet global økonomisk aktivitet, geopolitisk usikkerhed på grund af Ruslands krig mod Ukraine og høj inflation, kombineret med strammere finansieringsbetingelser. Den samlede inflation faldt i januar som følge af lavere energipriser, men forblev høj, nemlig 8,6 %, også i lyset af de høje fødevarepriser. Dette skyldtes til dels de høje energiomkostningers gennemgribende effekt på hele økonomien, hvilket også påvirkede fødevarepriserne, sammen med vedvarende – men aftagende – pandemirelaterede faktorer såsom forstyrrelser i forsyningskæden og opdæmmet efterspørgsel. Lønvæksten var ligeledes på vej op.
Styrelsesrådet satte renten op i februar og udtrykte sin intention om at sætte den yderligere op
Turbulens i den amerikanske banksektor gav næring til usikkerheden i Europa og understregede behovet for en dataafhængig tilgang til rentebeslutninger
Det blev i stigende grad tydeligt, at den restriktive pengepolitik havde en betydelig påvirkning på finansieringsforholdene i euroområdet
Styrelsesrådet fortsatte med at sætte de pengepolitiske renter op, da det underliggende prispres forblev højt ...
Den samlede inflation faldt markant. Den faldt fra 8,5 % i februar til 6,1 % i maj og lå på 6,9 % i marts og 7,0 % i april. Men selvom inflationen forventedes at falde yderligere ned mod målet, hovedsageligt drevet af den samtidige stramning af finansieringsbetingelserne, som i stigende grad dæmpede efterspørgslen, forventede man stadig, at prispresset ville forblive for stærkt i for lang tid. Styrelsesrådet valgte derfor at foretage endnu to renteforhøjelser på 25 basispoint i træk i henholdsvis maj og juni.
Efter at geninvesteringstempoet blev reduceret i marts, markerede juli afslutningen på APP-geninvesteringerne. Geninvesteringerne under PEPP skulle stadig fortsætte mindst indtil udgangen af 2024. Samtidigt understøttede udviklingen siden Styrelsesrådets forrige pengepolitiske møde dets forventning om, at inflationen ville falde yderligere gennem resten af året, men blive liggende over målet i en længere periode. På den baggrund fastholdt Styrelsesrådet kursen med at sætte renten op med yderligere 25 basispoint i juli.
Styrelsesrådet besluttede også i juli at reducere forrentningen af minimumsreserver fra at være renten på indlånsfaciliteten til 0 %. Denne beslutning havde til formål at opretholde pengepolitikkens effektivitet ved at bevare kontrollen over den pengepolitiske linje og samtidig sikre rentebeslutningernes fulde gennemslag på pengemarkederne. Dette forbedrede desuden politikkens effektivitet ved at reducere de samlede renteudgifter fra reserver, samtidig med at man opnåede den samme grad af monetær restriktion.
Da inflationen i august næsten ikke viste nogen fremgang i forhold til de 5,3 %, der blev registreret i juli, og inflationsudsigterne i ECB's stabs prognoser fra september blev opjusteret for 2023 og 2024 – hovedsageligt på grund af en højere energiprisudvikling – satte Styrelsesrådet ECB's officielle rentesatser op med yderligere 25 basispoint på sit møde i september. Det bragte den samlede stigning i 2023 op på 200 basispoint og renten på indlånsfaciliteten op på 4 % p.a. (figur 2.1).
... og udtalte, at en fastholdelse i tilstrækkelig lang tid af de pengepolitiske renters nuværende niveau ville bidrage væsentligt til, at inflationen rettidigt vender tilbage til målet
Oktober udgjorde slutningen på den længste sammenhængende periode med på hinanden følgende renteforhøjelser i euroens historie.
Da året gik på hæld, fortsatte inflationen med at falde og nåede ned på 2,4 % i november. På mødet i december vurderede Styrelsesrådet dog, at inflationen sandsynligvis ville stige midlertidigt igen på kort sigt på grund af basiseffekter. Den underliggende inflation var faldet yderligere. Eurosystemets makroøkonomiske prognoser antydede, at inflationen ville genoptage sit gradvise fald i 2024. Samtidig blev indenlandske prispres anset for fortsat at være høje, primært på grund af en stærk vækst i enhedslønomkostningerne.
Styrelsesrådet lod renten forblive uændret og besluttede at fremskynde normaliseringen af Eurosystemets balance
På denne baggrund besluttede Styrelsesrådet på sit møde i december at lade sine officielle renter forblive uændrede.
Styrelsesrådet besluttede desuden i december at fremskynde normaliseringen af Eurosystemets balance. Rådet udtrykte sin hensigt om fuldt ud at geninvestere afdragene på hovedstolen fra PEPP-værdipapirer, der forfalder i midten af 2024, før porteføljen reduceres med 7,5 milliarder euro i gennemsnit om måneden indtil årets udgang, og geninvesteringerne derefter ophører.
Eurosystemets balance blev gradvist reduceret i forbindelse med afslutningen af geninvesteringerne fra APP og udløbet af TLTRO III-operationerne
I 2023 fortsatte Eurosystemets balance den gradvise reduktion, der blev påbegyndt i 2022 med normaliseringen af pengepolitikken. Den faldt yderligere, da APP's fulde og delvise geninvesteringsfase sluttede i henholdsvis februar og juni. Under PEPP fortsatte Eurosystemet sine geninvesteringer fuldt ud hele året. Ved udgangen af 2023 var balancen faldet til 6,9 billioner euro, primært på grund af TLTRO III-operationernes udløb samt tidlige tilbagebetalinger, men til en vis grad også, fordi APP-porteføljen begyndte at blive afviklet.
Ved udgangen af 2023 udgjorde de pengepolitiske aktiver på Eurosystemets balance 5,1 billioner euro, dvs. et fald på 1,2 billioner euro sammenlignet med udgangen af 2022. Lån til kreditinstitutter i euroområdet udgjorde 6 % af de samlede aktiver (et fald fra 17 % ved udgangen af 2022), og aktiver opkøbt til pengepolitiske formål udgjorde 68 % af de samlede aktiver (en stigning fra 62 % ved udgangen af 2022). Andre finansielle aktiver på balancen bestod hovedsageligt af aktiver i udenlandsk valuta, guld og ikke-pengepolitiske porteføljer i euro.
På passivsiden faldt det samlede beløb for kreditinstitutternes reservebeholdninger og brug af indlånsfaciliteten (fra 4,0 billioner euro ved udgangen af 2022) til 3,5 billioner euro ved udgangen af 2023 og udgjorde 51 % af de samlede passiver (sammenlignet med 50 % ved udgangen af 2022). Seddelomløbet var stort set uændret, nemlig 1,6 billioner euro, og udgjorde 23 % af de samlede passiver (en stigning fra 20 %).
I 2023, efter annonceringen i december 2022, arbejdede Eurosystemet på revisionen af sine operationelle rammer for styring af kortsigtede renter, som blev afsluttet i marts 2024.
Kilde: ECB.Anm.: Positive tal refererer til aktiver og negative tal til passiver. Linjen for overskudslikviditet præsenteres som et positivt tal, selvom den refererer til summen af følgende passivposter: beholdninger på foliokonto ud over reservekravene og brug af indlånsfaciliteten.
Kroatiens indførelse af euroen den 1. januar 2023 og medtagelsen af Hrvatska narodna bankas balance i Eurosystemets konsoliderede balance øgede sidstnævntes samlede aktiver og passiver med 45 milliarder euro.
APP's og PEPP's porteføljefordeling på tværs af aktivklasser og jurisdiktioner
Afviklingen af opkøbsprogrammerne blev godt absorberet af markedet
APP består af fire opkøbsprogrammer: det tredje program vedrørende køb af særligt dækkede obligationer (CBPP3), programmet vedrørende køb af asset-backed værdipapirer (ABSPP), programmet til opkøb af den offentlige sektors aktiver (PSPP) og programmet til opkøb af virksomhedsobligationer (CSPP). PEPP blev indført i 2020 som en reaktion på pandemien. Alle aktivkategorier, der kvalificerer sig i henhold til APP, kvalificerer sig desuden til PEPP, og der blev midlertidigt givet dispensation fra kvalifikationskravene for PEPP til værdipapirer udstedt af Grækenland.[25]
Ved udgangen af 2023 beløb PEPP-beholdningerne sig til 1,7 billioner euro (til amortiseret kostpris). Beholdningen af særligt dækkede obligationer udgjorde mindre end 1 % (6 milliarder euro) af det samlede beløb, beholdningen i erhvervssektoren 3 % (46 milliarder euro) og beholdningen i den offentlige sektor 97 % (1.614 milliarder euro).[26] Den vægtede gennemsnitlige løbetid for PEPP's beholdning af værdipapirer i den offentlige sektor var 7,3 år ved udgangen af 2023, med variationi de forskellige jurisdiktioner.
De aktiver, der blev opkøbt under PSPP, CSPP, CBPP3 og PEPP, blev fortsat stillet til rådighed til værdipapirudlån for at understøtte likviditeten på obligations- og repomarkederne. I 2023 blev forholdene på repomarkedet væsentligt forbedret sammenlignet med året før, hvilket afspejlede sig i lavere udlånsmængder.
Ved udgangen af 2023 var det udestående beløb i Eurosystemets refinansieringsoperationer 410 milliarder euro, hvilket svarer til et fald på 914 milliarder euro sammenlignet med udgangen af 2022. Denne ændring afspejler primært frivillige førtidige tilbagebetalinger (312,5 milliarder euro) og udløb af operationer (612,9 milliarder euro) under TLTRO III-serien. Den vægtede gennemsnitlige løbetid for Eurosystemets udestående refinansieringsoperationer faldt fra ca. 10,5 måneder ved udgangen af 2022 til 5,2 måneder ved udgangen af 2023.
I marts 2022 annoncerede ECB den gradvise udfasning af pandemirelaterede lempelser af sikkerhedsstillelsen. Disse tiltag var et centralt element i ECB's pengepolitiske reaktion på pandemien og gjorde det lettere for modparter at få adgang til Eurosystemets kreditgivning ved at øge mængden af godkendt sikkerhedsstillelse. Det centrale fokus for tiltagene var en midlertidig reduktion af haircuts på tværs af alle aktivklasser med en fast faktor på 20 % og midlertidige udvidelser af rammerne for yderligere gældsfordringer (ACC), som nogle nationale centralbanker har implementeret.
Den gradvise udfasning startede i juli 2022. I et andet trin, som trådte i kraft den 29. juni 2023, blev den midlertidige reduktion i haircuts for omsættelige og ikke-omsættelige aktiver fuldt udfaset ved at implementere en ny haircut-plan, hvilket markerede en tilbagevenden til ECB's risikotoleranceniveau for kreditgivning fra før pandemien.[27]
I september 2023 blev den relevante kreditvurdering af Grækenland opgraderet fra kreditkvalitetstrin 4 til trin 3 på Eurosystemets harmoniserede ratingskala (fra BB+ til BBB-), hvilket placerede alle gældsinstrumenter udstedt af Grækenlands centralregering på investment grade-niveau.[30] Gældsinstrumenter udstedt af centralregeringen i Grækenland, som tidligere var omfattet af en undtagelse fra retningslinjen om midlertidige foranstaltninger vedrørende sikkerhedsstillelse, er derfor pr. september 2023 underlagt belånbarhedskriterierne i den generelle ramme for sikkerhedsstillelse.
Den nominelle værdi af belånbare omsættelige aktiver steg med 1,2 billioner euro i 2023 og nåede op på 18,3 billioner euro ved årets udgang (figur 2.3). Statsudstedte værdipapirer var fortsat den største aktivklasse (9,9 billioner euro). Andre aktivklasser omfattede virksomhedsobligationer (1,9 billioner euro), særligt dækkede bankobligationer (1,8 billioner euro) og usikrede bankobligationer (2 billioner euro). Regionale statspapirer (603 milliarder euro), asset-backed værdipapirer (600 milliarder euro) og andre omsættelige aktiver (1,4 billioner euro) udgjorde hver især en forholdsvis lille del af universet af godkendte aktiver.
Kilde: ECB.Anm.: Aktivernes værdi er nominelle beløb. Figuren viser gennemsnittet af data fra slutningen af måneden for hver periode.
Kilde: ECB.Anm.: Vedrørende sikkerhedsstillelse vises gennemsnittet af data fra slutningen af måneden for hver periode, og værdierne er efter værdiansættelse og haircuts. Vedrørende udestående kredit anvendes daglige data.
Eurosystemet håndterer løbende de finansielle risici, der er forbundet med gennemførelsen af dets pengepolitiske operationer. Dets risikostyringsfunktion har til hensigt at opnå risikoeffektivitet, dvs. at nå de pengepolitiske mål med den laveste risiko.[31]
Der opstod tab på grund af en ubalance i rentefølsomheden mellem aktiver og passiver
De vigtigste ændringer i Eurosystemets rammer for risikostyring i 2023 var en yderligere diversificering af dets kreditvurderingskilder og en stærkere prioritering af opkøb af værdipapirer fra erhvervssektoren til fordel for udstedere med bedre klimaresultater.
2023 var præget af godkendelsen af yderligere kreditvurderingskilder inden for Eurosystemets rammer for kreditvurdering (ECAF). ECAF er en ramme for risikostyring, som Eurosystemet anvender til at reducere kreditrisikoen ved aktiver, der anvendes i pengepolitiske operationer. Rammen definerer de procedurer, regler og teknikker, der sikrer, at Eurosystemets krav om høje kreditstandarder for alle belånbare aktiver fortsat opfyldes. Dette indebærer vurdering, godkendelse og overvågning af forskellige typer af kreditvurderingskilder.
Bank of Greeces interne kreditvurderingssystem blev godkendt som kreditvurderingskilde
I april 2023 besluttede Styrelsesrådet at godkende Bank of Greeces interne kreditvurderingssystem, som udsteder vurderinger af græske juridiske enheder i den ikke-finansielle sektor, som kreditvurderingskilde. Disse vurderinger kan nu bruges til at bestemme belånbarheden af gældsfordringer på græske ikke-finansielle selskaber som sikkerhed for Eurosystemets kreditoperationer og til at fastsætte haircuts for disse. Bank of Greeces interne vurderingssystem er et af ni nationale centralbankers kreditvurderingssystemer, som i øjeblikket er godkendt af Styrelsesrådet.
Scope Ratings GmbH blev godkendt som nyt eksternt kreditvurderingsbureau
I november besluttede Styrelsesrådet at godkende Scope Ratings GmbH som eksternt kreditvurderingsinstitut (ECAI) efter en grundig Eurosystem-vurdering af selskabets ansøgning baseret på Eurosystemets godkendelseskriterier for ECAI'er. Vurderingen omfattede kvantitative og kvalitative kriterier samt relevant tilsynsmæssig feedback fra Den Europæiske Værdipapir- og Markedstilsynsmyndighed. Når processen med at integrere Scope Ratings i Eurosystemets IT-infrastruktur er afsluttet, vil vurderingerne fra Scope Ratings blive anvendt sammen med vurderingerne fra de allerede godkendte ECAI'er (DBRS Morningstar, Fitch Ratings, Moody's og S&P Global Ratings) til at afgøre, hvorvidt aktiver til sikkerhedsstillelse er belånbare i forbindelse med pengepolitiske operationer, og hvilke haircuts der skal anvendes.
Håndtering af risici ved opkøb af aktiver i APP og PEPP
Finansielle risici ved køb af aktiver styres fortsat på basis af specifikke risikokontrolrammer for hver enkelt aktivklasse
Boks 3	Udviklingen i overskudslikviditet og dens indvirkning på den usikrede markedsrente i euro
Denne boks undersøger konsekvenserne af reduktionen i Eurosystemets balance på europengemarkedet. Faldet i overskudslikviditet som følge af nedbringelsen af balancen har ikke forstyrret gennemslaget af ændringerne i ECB's officielle rentesatser i de usikrede pengemarkedsrenter. I 2023 opstod der dog en asymmetri i reaktionen på spændet mellem den korte eurorente (€STR) og ECB's indlånsfacilitetsrente, som har reageret mindre på reabsorberingen af overskudslikviditet end på den tidligere tilførsel af likviditet. Foreløbige analyser tyder på, at dette fænomen sandsynligvis er midlertidigt.
Lavere likviditet har ikke indsnævret spændet mellem €STR og renten på indlånsfaciliteten
Historiske data tyder på, at et betydeligt fald i overskudslikviditeten bør resultere i en indsnævring af spændet mellem €STR og renten på indlånsfaciliteten. Den seneste reduktion i overskudslikviditeten har dog ikke ført til en indsnævring af dette spænd (figur A, panel b), som voksede indtil anden halvdel af 2022 og derefter stabiliserede sig på omkring -10 basispoint fra november 2022 og frem. Denne afvigelse fra historiske mønstre rejser spørgsmål om, hvorvidt der er tale om et midlertidigt fænomen eller et strukturelt skifte.
Kilde: ECB (database over markedsoperationer), Bloomberg og Eurosystemets beregninger.Anm.: Panel a: Perioden med negativ rente på indlånsfaciliteten slutter den 26. juli 2022, hvor renten går op fra -0,50 % til 0,00 % den 27. juli. Panel b: Perioden med negativ indlånsfacilitetsrente (omhandlet i dette diagram) går fra den 1. oktober 2019 til den 26. juli 2022. Perioden med nul indlånsfacilitetsrente går fra den 27. juli til den 13. september 2022. Den positive indlånsfacilitetsrenteperiode starter den 14. september 2022, hvor renten blev hævet fra 0,00 % til 0,75 %.
Den effektive deaktivering af systemet med to niveauer af forrentning af bankernes overskydende reserver i juli 2022 resulterede i, at yderligere 1 billion euro i overskudslikviditet blev tilgængelig for handel (figur B, panel a). I perioden med negative renter og efter indførelsen af systemet med to niveauer i oktober 2019 var den overskudslikviditet, der reelt var til rådighed for handel, lavere end det overordnede tal for overskudslikviditet, da en del af overskudslikviditeten i Eurosystemet blev forrentet fordelagtigt, dvs. at den var undtaget fra negative renter. Da de pengepolitistike renter i juli 2022 ophørte med at være negative, forsvandt denne fordel. Frigivelsen af yderligere omsættelige midler styrkede blandt andet bankernes handel med usikrede dag-til-dag-indskud.
Ifølge datasættet MMSR (money market statistical reporting) steg usikret låntagning fra et dagligt gennemsnit på 120 milliarder euro i perioden med negativ rente på indlånsfaciliteten i 2021 og 2022 til 210 milliarder euro hen imod slutningen af 2023, og stigningen omfattede alle modpartssektorer (figur B, panel b). Tilbagevenden til positive renter og afviklingen af systemet med to niveauer førte således til en bemærkelsesværdig stigning i udbuddet i det usikrede segment.
Kilde: ECB (markedsoperationsdatabase, MMSR), Bloomberg og Eurosystemets beregninger.Anm.: Panel a: Perioden med negativ rente på indlånsfaciliteten slutter den 26. juli 2022, hvor renten går op fra -0,50 % til 0,00 % den 27. juli. "Fritagne reserver" henviser til den del af overskudslikviditeten, der er fritaget for negativ forrentning under det todelte system. Panel b: Den positive indlånsfacilitetsrenteperiode starter den 14. september 2022, hvor renten blev hævet fra 0,00 % til 0,75 %. Omsætningen i diagrammet omfatter alle €STR-dag-til-dag indskud, indskud fra ikke-finansielle selskaber, anfordringskonti og andre restlån med løbetider på op til et år. "MMF'er": pengemarkedsfonde; "NFC'er": ikke-finansielle selskaber. "Andet" omfatter investeringsforeninger (undtagen pengemarkedsfonde), pensionsfonde og forsikringsfonde samt resterende sektorer.
Konklusionen er, at fraværet af en komprimering af spændet mellem €STR og renten på indlånsfaciliteten kan være et midlertidigt fænomen, da bankerne i en situation med overudbud holder fast i deres markedsmagt til at forhandle prisen på kortfristede indlån med henblik på at dække virkningerne på de lovpligtige nøgletal. Der kan stadig ske en justering af renten på €STR og indlånsfaciliteten, da overskudslikviditeten vil falde yderligere, hvilket kan ændre magtbalancen mellem udbud og efterspørgsel af kontanter.
3 Den europæiske finanssektor: robust, men opererer i et skrøbeligt miljø hvad angår finansiel stabilitet
Bankerne i euroområdet viste sig at være modstandsdygtige i 2023, især i lyset af bankkonkurser i USA og Schweiz. De nød godt af fremskridt på flere fronter, sammen med et fortsat tilsynsengagement. Miljøet for finansiel stabilitet forblev ikke desto mindre skrøbeligt, da strammere finansielle forhold udfordrede realøkonomien og den finansielle sektor. De nationale myndigheder fortsatte med at implementere eller stramme makroprudentielle buffere for at øge banksektorens styrke. Desuden blev de lovgivningsmæssige rammer for banker såvel som for finansiel infrastruktur og innovation yderligere styrket for at øge det finansielle systems robusthed på lang sigt.
Miljøet for finansiel stabilitet i euroområdet er fortsat skrøbeligt
Strammere finansielle forhold og højere gældsserviceringsomkostninger for husholdninger, virksomheder og stater
Stater i euroområdet, som havde sikret sig lave renter i de foregående år og på baggrund af ECB's instrument til beskyttelse af den pengepolitiske transmission (TPI), oplevede en bredt baseret stigning i finansieringsomkostningerne i 2023, med begrænset spredning mellem landene i løbet af året. Men da staterne står over for at skulle omlægge udløbende lån til højere renter, er deres finansieringsomkostninger fortsat følsomme over for udviklingen i de finanspolitiske fundamentale forhold, særligt risikoen for finanspolitiske budgetoverskridelser, som kan genskabe bekymringerne omkring statsgældens bæredygtighed. Samtidig kan enhver uberettiget, uordentlig dynamik på markedet for statsgæld modvirkes af fleksibilitet i ECB's geninvesteringer under det ekstraordinære pandemiske opkøbsprogram og af ECB's instrument til beskyttelse af den pengepolitiske transmission, hvis de nødvendige betingelser er opfyldt.
Før og under pandemien nød erhvervssektoren også godt af de lave renter, og indtjeningen var robust i 2023. Efterhånden som effekten af opsvinget aftog, kreditvilkårene blev strammere, og gældsserviceringsomkostningerne steg, voksede virksomhedernes sårbarhed. Selvom niveauet generelt stadig er lavt, begyndte antallet af konkurser at stige i løbet af året. Virksomheder i ejendomssektoren var særligt sårbare på grund af den igangværende forværring på markedet for erhvervsejendomme i euroområdet.
I 2023 stod husholdningssektoren over for en forringelse af gældsserviceringsevnen på grund af stigende renter og den igangværende korrektion på boligmarkedet. Den bratte stigning i låneomkostningerne fra begyndelsen af den pengepolitiske stramningscyklus havde tydeligvis en negativ indvirkning på efterspørgslen efter realkreditlån. Dog understøttede et stærkt arbejdsmarked, kombineret med begrænsninger i boligudbuddet, en kontrolleret afkøling på boligmarkederne. Ikke desto mindre tyder de fortsat høje værdiansættelser på, at der kan opstå sårbarheder, hvis priskorrektionerne bliver ukontrollerede.
Euroområdets banker, fonde og forsikringsselskaber stod fortsat over for udfordringer som følge af klimaforandringer i 2023. Cyberrisikoen krævede også nøje overvågning. Den stigende hyppighed af store naturkatastrofer som følge af klimaforandringerne og det voksende omfang af de dermed forbundne tab har desuden presset forsikringspriserne i vejret, idet der kun er begrænset adgang til forsikring mod klimarelaterede farer.[33] Dette understregede risikoen for en større forekomst af klimachok, hvilket forværrer rentabilitetsudfordringerne for skadesforsikringsselskaber og øger de aktuelle huller i beskyttelsen (andelen af økonomiske tab, der ikke er dækket af forsikring), hvilket har en potentiel negativ indvirkning på den makroøkonomiske situation og den finansielle stabilitet.
ECB har til opgave at vurdere de makroprudentielle kapitalforanstaltninger, som de nationale myndigheder foreslår for banker i lande, der deltager i den fælles tilsynsmekanisme. Og hvad der er ganske vigtigt, er, at den også har beføjelse til at gøre strengere kapitalforanstaltninger gældende, hvis dette er nødvendigt. ECB's tætte overvågning af de nationale makroprudentielle politikker i 2023 fandt ikke noget behov herfor, da flere lande allerede havde implementeret nye makroprudentielle tiltag eller strammet de eksisterende for at styrke deres banksystemers modstandsdygtighed over for akkumulerede sårbarheder og risici for forværring af forholdene.
Bevarelse af det finansielle systems modstandsdygtighed og fremme af målrettede makroprudentielle politiske tiltag
Makroprudentielle buffere bør opretholdes for at bevare bankernes modstandsdygtighed, hvis forholdene i banksektoren forværres
I 2023 bevægede bekymringerne for den finansielle stabilitet over i bekymringer for konsekvenserne af højere renter og negative risici for væksten. Fra et makroprudentielt perspektiv førte strammere finansielle forhold til en fortsat nedgang i den finansielle cyklus, men de systemiske risici blev ikke til realitet. Bankernes kapitalpositioner forblev stærke, selvom niveauet af kapitalreserve varierede på tværs af banker og lande, og begrænsninger i kreditudbuddet ikke var knyttet til bankernes kapitalkrav. Fremadrettet kan højere gældsserviceringsomkostninger og et forværret makroøkonomisk miljø udfordre den ikke-finansielle sektors gældsserviceringskapacitet og gradvist forringe kvaliteten af bankernes aktiver. Dette kan, sammen med lavere udlånsmængder og stigende finansieringsomkostninger, have en negativ indvirkning på bankernes rentabilitet og modstandsdygtighed.
Erfaringerne fra pandemien viser, at makroprudentielle buffere, der kan frigives, bør spille en større rolle
ESRB fortsatte med at analysere potentielle kilder til systemiske risici og offentliggjorde en anbefaling vedrørende erhvervsejendomme
I 2023 ydede ECB analytisk, statistisk, logistisk og administrativ støtte til sekretariatet for Det Europæiske Udvalg for Systemiske Risici (ESRB). ECB var blandt andet medformand for ESRB's Instruments Working Group (IWG), Analysis Working Group (AWG) og Task Force on Stress Testing samt ECB/ESRB Project Team on Climate Risk Monitoring. ECB var også medformand for de agile teams, der blev etableret under AWG/Macroprudential Analysis Group (MPAG) og IWG/Macroprudential Policy Group (MPPG) vedrørende effekten af højere inflation og stigende renter på den finansielle stabilitet samt AWG/MPAG's agile team vedrørende systemisk likviditet.
ECB støttede desuden ESRB's arbejde med: (i) makroprudentielle værktøjer til cyberrobusthed;[39] (ii) systemiske implikationer og politiske muligheder med hensyn til kryptoaktiver og decentraliseret finansiering;[40] (iii) overvågning af sårbarheder relateret til NBFI;[41] (iv) politiske muligheder for at håndtere risici relateret til virksomhedsgæld og ejendomsinvesteringsforeninger;[42] (v) sårbarheder i sektoren for erhvervsejendomme, som ESRB offentliggjorde en anbefaling om;[43] og (vi) makroprudentielle rammer for håndtering af klimarisici.[44] Mere detaljerede oplysninger kan findes på ESRB's hjemmeside og i deres årsrapporter.
3.3 Mikroprudentielle aktiviteter for at sikre de enkelte bankers sikkerhed og soliditet
Bankerne forblev modstandsdygtige på grund af de seneste års fremskridt og løbende tilsyn
På trods af SREP-resultaterne, og selvom de europæiske banker oplevede rekordhøj rentabilitet i 2023, mener ECB ikke, at der er plads til at læne sig tilbage. Det gradvist voksende gennemslag af ECB's pengepolitiske renter på bankernes indlånsrenter og den bredere stigning i bankernes finansieringsomkostninger samt en forringelse af aktivkvaliteten i ejendomssektoren og andre rentefølsomme sektorer kan bringe de høje overskuds holdbarhed i fare. ECB's tilsynsarbejde fokuserer fortsat på vedvarende svagheder inden for risikostyring, ledelse og interne kontroller samt på nye risici.
I løbet af 2023 blev ECB's banktilsyn mere risikobaseret og effektivt. På baggrund af sit interne arbejde og ekspertgruppens anbefalinger indførte ECB en ny ramme for risikotolerance, som giver tilsynsmyndighederne mulighed for at tilpasse og prioritere deres aktiviteter i forhold til den individuelle situation i den bank, de fører tilsyn med, i stedet for at anvende en standardtilgang, der skal passe til alle. I samme ånd introducerede ECB en ny flerårig vurderingsramme for SREP, der gør det muligt for tilsynsmyndighederne at kalibrere intensiteten og hyppigheden af deres analyser bedre. ECB begyndte desuden at udvikle mere rettidige og kraftfulde eskaleringsprocesser, der bygger på hele spektret af tilsynsværktøjer, herunder tvangsbøder, for eksempel inden for klimarelaterede og miljømæssige risici.[45]
I december 2023 offentliggjorde ECB tilsynsprioriteterne for 2024-2026, som fokuserer på (i) at styrke modstandsdygtigheden over for umiddelbare makrofinansielle og geopolitiske chok, (ii) at fremskynde en effektiv afhjælpning af mangler inden for ledelse og styring af klimarelaterede og miljømæssige risici og (iii) at fremme fremskridt inden for digital transformation og opbygge robuste rammer for operationel modstandsdygtighed.
Som led i sin fortsatte indsats for at øge gennemsigtigheden offentliggjorde ECB i 2023 (i) sin firetrinsmetode til fastsættelse af søjle 2-kravet for hver enkelt risiko, (ii) SREP-metoden vedrørende kreditrisiko og SREP-metoden for markedsrisiko til anvendelse i 2024-cyklussen og (iii) vejledningen til procedurer for kvalificerede andele, og i januar 2024 offentliggjorde den en opdateret version af tilsynsmanualen, som sidst blev opdateret i 2018.
I april 2023 hilste ECB sammen med Den Fælles Afviklingsinstans en række lovændringer til de europæiske rammer for krisehåndtering og indskydergaranti velkommen. Disse lovændringer var blevet foreslået af Europa-Kommissionen.
I oktober 2023 blev Claudia Buch udnævnt til ny formand for ECB's tilsynsråd i overensstemmelse med den etablerede, institutionelle udvælgelsesproces.
Mere detaljerede oplysninger kan findes på ECB's banktilsyns hjemmeside og i ECB's årsberetning om tilsynsaktiviteter for 2023.
I 2023 blev der gjort yderligere fremskridt med at forbedre de lovgivningsmæssige rammer for den finansielle sektor. De vigtigste resultater var (i) aftalen om EU's implementering af de endelige Basel III-reformer, (ii) initiativerne til håndtering af klimarelaterede risici og (iii) forslaget om at styrke EU's ramme for krisehåndtering og indskydergaranti. Der blev desuden gjort vigtige fremskridt, hvad angår reguleringen af kryptoaktiver, og med at forbedre reguleringen af markedsinfrastrukturen, for eksempel med hensyn til central clearing.
Arbejdet med bankregulering fokuserede på implementering af Basel III, EU's dagsorden for bæredygtig finansiering samt krisehåndtering
Drøftelserne om færdiggørelsen af bankunionen fokuserede på at forbedre EU's rammer for krisehåndtering og indskydergaranti. Den 18. april 2023 offentliggjorde Europa-Kommissionen et lovforslag, der har til formål at styrke håndteringen af bankkriser i EU og især at forbedre myndighedernes muligheder for at håndtere mindre og mellemstore bankers sammenbrud. ECB udtrykte sin store begejstring for lovpakken i en udtalelse[51] og understregede behovet for bedre værktøjer og finansieringsmuligheder til krisestyring. Udover den foreslåede lovpakke opfordrede ECB til yderligere skridt for at færdiggøre banksamarbejdet. Det kræver især, at der etableres en europæisk indskudsforsikringsordning og en europæisk ramme for likviditet i forbindelse med afvikling.
Der blev gjort vigtige fremskridt med at regulere kryptoaktiver og forbedre rammerne for bekæmpelse af hvidvask af penge
ECB fortsatte også med at bidrage aktivt til tilendebringelsen af Europa-Kommissionens foreslåede lovgivningspakke om bekæmpelse af hvidvask og finansiering af terrorisme, herunder oprettelsen af en myndighed på EU-plan til bekæmpelse af hvidvask af penge. Som beskrevet i ECB's udtalelser[53] støttede ECB et tæt samarbejde og informationsudveksling mellem AML-/CFT-tilsynsmyndigheder og det europæiske banktilsyn og, mere overordnet set, en effektiv EU-ordning til bekæmpelse af misbrug af EU's finansielle system til hvidvask af penge og finansiering af terrorisme.
Støtte til fremskridt hen mod kapitalmarkedsunionen og styrkelse af NBFI's lovgivningsmæssige ramme
Fortsat indsats for at fremme kapitalmarkedsunionen og reguleringen af NBFI-sektoren
Desuden fortsatte ECB med at fremhæve vigtigheden af at tage hånd om strukturelle sårbarheder i NBFI og forbedre de relevante politiske rammer fra et makroprudentielt perspektiv. I Financial Stability Review og Macroprudential Bulletin gennemgås de seneste stressepisoder i NBFI-sektoren, og ydermere behandles de politiske konsekvenser for likviditetsberedskabet samt gearingen i denne sektor.[56] ECB var også involveret i FSB's vurdering af konsekvenserne af gearing i NBFI for den finansielle stabilitet og bidrog aktivt til det igangværende politiske arbejde med at øge NBFI's modstandsdygtighed.[57] Hvad angår åbne fonde, bidrog ECB til revisionen af FSB's politiske anbefalinger vedrørende håndtering af strukturelle likviditetsubalancer i sådanne fonde.[58]
Eurosystemet spiller en central rolle i udviklingen, driften og overvågningen af markedsinfrastrukturer og betalinger. I 2023 fornyede Eurosystemet sit betalingssystem og fortsatte med at udvikle TARGET Services. Med henblik på yderligere at styrke integrationen og innovationen på de europæiske betalings- og værdipapirmarkeder opdaterede Eurosystemet sin strategi for detailbetalinger og begyndte at analysere de nye teknologiers potentielle effekt af betalinger mellem finansielle institutioner. I sit arbejde med at udforske en potentiel digital euro er Eurosystemet gået fra undersøgelses- til forberedelsesfasen.
Omkring 1.000 banker bruger T2 til at initiere transaktioner i euro, enten på egne vegne eller på vegne af deres kunder. Hvis man medregner filialer og datterselskaber, kan mere end 40.000 banker verden over nås via T2. I 2023 blev der i gennemsnit afviklet 409.444 betalinger om dagen med en gennemsnitlig daglig værdi på 2,2 billioner euro via T2 og dens forgænger Target2. Dette var en stigning på 2,9 % i det daglige antal betalinger sammenlignet med betalinger foretaget via Target2 i 2022.
Fra 1. januar 2023, efter Kroatiens optagelse i euroområdet, migrerede den kroatiske finansielle sektor fra sit nationale RTGS-system til Target2/T2. Det kroatiske markeds indkøring af TARGET Services fortsatte i juni med migreringen til TARGET Instant Payment Settlement (TIPS) og i september, da den kroatiske værdipapircentral tilsluttede sig Target2-Securities (T2S).
TIPS fortsatte med at spille en vigtig rolle i udviklingen af straksbetalinger i euro, og flere banker og nationale fællesskaber kom med i 2023. Væksten i antallet af deltagere i TIPS førte til en stigning i transaktionsvolumenen på mere end 127 % sammenlignet med 2022, med et højdepunkt på 28 millioner straksbetalinger afviklet i december 2023 (sammenlignet med 18,7 millioner i december 2022). Testen i 2024 af Sveriges Riksbanks og den svenske krones tilslutning til TIPS i forbindelse med straksbetalinger var en succes. Samarbejdet mellem Eurosystemet og Danmarks Nationalbank om at knytte den danske krone til TIPS (og T2) i 2025 fortsatte gnidningsløst.
I juli 2023 offentliggjorde Eurosystemet en ny prisstruktur for TIPS, som trådte i kraft den 1. januar 2024. Den sikrer, at tjenesten fungerer på omkostningsdækkende basis uden at give overskud. Samtidig har TIPS' priser til formål at understøtte udbredelsen af straksbetalinger i Europa, hvilket også forventes at accelerere i lyset af Europa-Kommissionens lovforslag om at gøre straksbetalinger i euro tilgængelige for alle borgere og virksomheder, der har en bankkonto i EU og i landene i Det Europæiske Økonomiske Samarbejdsområde.
Ud over de tre Services (T2, T2S og TIPS) er Eurosystemet ved at udvikle en ny TARGET Service, ECMS, som bliver et samlet system til forvaltning af de aktiver, der bruges som sikkerhed i Eurosystemets kreditoperationer for alle euroområdets jurisdiktioner. Lanceringen af ECMS er blevet flyttet fra april 2024 til november 2024 for at give brugerne mere tid til at færdiggøre test af ECMS-funktionaliteterne i et stabilt miljø.
ECB indledte forberedelsesfasen af det digitale europrojekt
Den toårige undersøgelsesfase af det digitale europrojekt sluttede i oktober 2023. Statusopgørelsen over det arbejde, der blev udført i undersøgelsesfasen, dannede grundlag for ECB's Styrelsesråds beslutning om at indlede forberedelsesfasen. Påbegyndelsen af denne nye fase er ikke ensbetydende med en beslutning om at udstede en digital euro. Den beslutning kan Styrelsesrådet først tage stilling til efter vedtagelsen af den lovgivningsmæssige ramme for den digitale euro på EU-plan.
Den første del af forberedelsesfasen, som startede 1. november 2023, vil vare to år og vil lægge fundamentet for den potentielle udstedelse af en digital euro. I denne periode vil fokus være på at færdiggøre regelsættet for den digitale euro og udvælge udbydere, der potentielt kan udvikle en platform og infrastruktur for den digitale euro. Eurosystemet vil også foretage yderligere test og eksperimenter og vil fortsat rådføre sig med alle interessenter, herunder offentligheden, for at sikre, at en digital euro opfylder de højeste standarder for kvalitet, sikkerhed, databeskyttelse og brugervenlighed.
Eventuelle efterfølgende skridt vil blive besluttet af Styrelsesrådet baseret på resultaterne af den første del af forberedelsesfasen samt udviklingen i lovgivningsprocessen.
I november 2023 offentliggjorde Eurosystemet en opdatering af sin strategi for detailbetalinger i lyset af de betydelige ændringer i betalingslandskabet, der er sket i de fire år, der er gået siden lanceringen. Big Tech har især øget aktiviteter på betalingsområdet, hvilket potentielt kan påvirke Europas strategiske autonomi på betalingsområdet i en negativ retning. Derudover understregede Rusland’s krig mod Ukraine relevansen af (cyber)risici for kritiske infrastrukturer i Europa, herunder for betalingstjenester. Der blev desuden gjort betydelige fremskridt med det digitale europrojekt.
Der blev gjort fremskridt med finansiel integration inden for efterhandel
Med henblik på at identificere de resterende barrierer for integrationen af efterhandelsmarkedet for værdipapirer i EU lancerede AMI-SeCo en undersøgelse blandt sine medlemmer og medlemmerne af de nationale interessentgrupper i november 2023. AMI-SeCo gav desuden input til Europa-Kommissionen og Det Europæiske Råd om efterhandelsaspekterne af Kommissionens forslag om mere effektive grænseoverskridende kildeskatprocedurer, og meddelte sine synspunkter om den potentielle forkortelse af standard T+2-værdipapirafviklingscyklussen til Den Europæiske Værdipapir- og Markedstilsynsmyndighed (ESMA).
Endelig er Eurosystemet begyndt at analysere den potentielle effekt af nye teknologier, herunder distributed ledger-teknologi (DLT), på afviklingen betalinger mellem finansielle institutioner (se boks 4).
Det er en løbende prioritet for Eurosystemet i kraft af dets overvågningsfunktion at sikre, at finansielle markedsinfrastrukturer (FMI'er) og betalinger i euroområdet fungerer sikkert og effektivt. Som udstedende centralbank af euroen er Eurosystemet desuden involveret i samarbejdsordninger for FMI'er uden for euroområdet med væsentlige aktiviteter i euro.
Hvad angår overvågningen af Eurosystemets TARGET Services (se afsnit 4.1), omfattede de vigtigste prioriteter overvågning af T2-T2S-konsolideringsprojektet forud for dets go-live i marts 2023 samt onboarding af nye markeder. Desuden blev der i oktober 2023 iværksat omfattende vurderinger af T2/TIPS i forhold til forordningen om overvågningskrav for systematisk vigtige betalingssystemer (SIPS) (Regulation on oversight requirements for systematically important payment systems) og af T2S i forhold til CPMI-IOSCO-principperne.
Eurosystemet overvåger også andre SIPS, herunder EURO1, STEP2-T og MasterCard Clearing Management System (MCMS). I 2023 fokuseredes på færdiggørelsen af den første omfattende vurdering af MCMS i forhold til SIPS-forordningen, lanceringen af nye omfattende vurderinger af EURO1 og STEP2-T i forhold til SIPS-forordningen, vurdering af MCMS i forhold til CROE-forventningerne (forventninger til overvågning af cyberresilience til finansmarkedsinfrastrukturer) oversight expectations for financial market infrastructures) samt overvågning af EURO1-migreringen til ISO 20022-standarden.
Med hensyn til betalingsinstrumenter, betalingsordninger og betalingsaftaler nåede Eurosystemet i 2023 en vigtig milepæl med hensyn til at identificere de betalingsaftaler, der skal overvåges i henhold til Eurosystemets ramme i forbindelse med overvågning af elektroniske betalingsinstrumenter, -ordninger og -aftaler (PISA-rammen). Udover at onboarde nyligt overvågede enheder under PISA-rammen gennemførte Eurosystemet en omfattende vurdering af den første gruppe af paneuropæiske ordninger og fortsatte sit arbejde med overvågning af kortsvindel.
Som udstedende centralbank af euroen var Eurosystemet fortsat involveret i samarbejdsaftaler om overvågning og krisestyring for FMI'er med væsentlige aktiviteter i euro. Hvad angår centrale modparter (CCP'er), bidrog Eurosystemet til vurdering af ændringer i risikostyringen, forslag til udvidelse af tjenester, genopretningsplaner og afviklingsplaner. Med hensyn til værdipapirafvikling fortsatte Eurosystemet med at give input til den regelmæssige evaluering af CSD'er i henhold til forordningen om værdipapircentraler (CSDR) samt forberede den fremtidige godkendelse af enheder, der driver DLT-baserede markedsinfrastrukturer i henhold til forordning (EU) nr. 2022/858 (forordningen om en DLT-pilotordning).
Inden for cyberrobusthed blev gennemgangen af Eurosystemets cyberrobusthedsstrategi for FMI'er afsluttet, og der vil blive annonceret yderligere detaljer om forbedringer og revisioner i begyndelsen af 2024. Derudover gennemførte ESCB sin periodiske undersøgelse af cyberrobusthed på tværs af 80 FMI'er i EU og indledte opfølgning med de respektive overvågere og overvågede enheder.
ECB støttede forskellige globale overvågningsrelaterede workstreams (fx om CCP'ers margin-praksis, FMI-beskyttelsesforanstaltninger mod finansielle risici, der ikke er relateret til deltageres misligholdelse, og stablecoin-ordninger) samt den EU-dækkende CCP-tilsynsstresstest, som koordineres af ESMA. ECB offentliggjorde desuden en oversigt over EU's CCP'ers initialmarginmodeller, overvågede løbende virkningen af øget markedsvolatilitet på CCP'er og deres medlemmer og organiserede sammen med Deutsche Bundesbank og Federal Reserve Bank of Chicago den fælles konference i 2023 om CCP-risikostyring for at fremme kommunikationen mellem branchen, reguleringsorganer og den akademiske verden.
Eurosystemet bidrager regelmæssigt til udviklingen af nye EU-regler for FMI'er og betalinger. I 2023 leverede den især input til ECB's udtalelse om revisionen af forordningen om europæisk markedsinfrastruktur. Ydermere bidrog ECB aktivt til at forberede sekundær lovgivning til forordningen om digital operationel modstandsdygtighed, især med hensyn til trusselsbaserede penetrationstest, der udvikles i overensstemmelse med den europæiske ramme for trusselsintelligensbaseret etisk red-teaming (TIBER-EU).
Eurosystemet er i færd med at analysere den potentielle indvirkning af nye teknologier, herunder distributed ledger technology (DLT), på afviklingen af betalinger mellem finansielle institutioner. Dette arbejde er en del af Eurosystemets bestræbelser på at sikre, at centralbankerne holder trit med og bidrager til den digitale innovation inden for betalinger og værdipapirafvikling.
Den finansielle sektor er i stigende grad interesseret i potentielle anvendelser af DLT – også til transaktioner, der i dag afvikles i centralbankpenge. Hvis DLT bliver udbredt i sektoren, kan centralbankerne blive nødt til at gribe ind for at sikre velfungerende betalingssystemer og centralbankpengenes rolle som monetært anker, der understøtter stabiliteten, integrationen og effektiviteten i det finansielle system i Europa.
Eurosystemet har identificeret fire konceptuelle løsninger, der kan muliggøre afvikling af engrostransaktioner med centralbankpenge, hvor for eksempel værdipapirdelen af transaktionen afvikles ved hjælp af DLT-baseret infrastruktur (figur 1).
Konceptuelle løsninger til centralbankpengeafvikling af engrostransaktioner registreret på DLT-platforme
Kilde: Se Neuhaus, H. og Plooij, M., "Central bank money settlement of wholesale transactions in the face of technological innovation", Economic Bulletin, nr. 8, ECB, 2023.Anm.: Blå linjer, prikker og ikoner repræsenterer centralbankpenge (CeBM). Lilla linjer, prikker og ikoner repræsenterer værdipapirer.
Der er blevet oprettet en dedikeret markedskontaktgruppe vedrørende DLT for at støtte Eurosystemets udforskende arbejde. Denne gruppe giver ekspertinput og holder Eurosystemet ajour med udviklingen i brugen af DLT og andre nye teknologier på de relevante finansielle markeder.
5 Markedsoperationer og finansielle tjenesteydelser til andre institutioner
Eurosystemet godkendte et ny rammeværk for swap- og repoaftaler i euro til centralbanker uden for euroområdet i august 2023 og opretholdte flere swap- og repoaftaler med centralbanker uden for euroområdet, hvorved der blev etableret en naturlig grænse for markedsbaseret finansiering. ECB fortsatte med regelmæssigt at tilbyde modparter i euroområdet operationer i amerikanske dollar. ECB foretog ingen interventioner på valutamarkedet. ECB var fortsat ansvarlig for administrationen af forskellige finansielle operationer på vegne af Den Europæiske Union og spillede en koordinerende rolle i forhold til Eurosystemets rammeværk for forvaltning af valutareserver.
Eurosystemets swap- og repoaftaler er pengepolitiske instrumenter. De er med til at forhindre, at spændinger på de internationale finansieringsmarkeder hæmmer effektiviteten af euroområdets pengepolitiske transmission. Tabel 5.1 viser de swap- og repoaftaler, der er i brug pr. 31. december 2023.
I 2023 fortsatte ECB med på ugentlig basis at tilføre likviditet i amerikanske dollar med en løbetid på syv dage i samarbejde med Federal Reserve System, Bank of Canada, Bank of England, Bank of Japan og Swiss National Bank (swapaftalenetværket). Fra den 20. marts til den 30. april 2023 blev hyppigheden af syvdages dollaroperationer øget til daglig udførelse, koordineret med centralbankerne i swapaftalenetværket. Den højere frekvens havde til formål at øge effektiviteten og styrke operationens rolle som naturlig grænse i en periode med forhøjet pres på finansiering i amerikanske dollar. Låntagningen fra euroområdets modparter forblev begrænset hele året.
Kilde: ECB. Anm.: Liste over centralbankers swap- og repoaftaler, som Eurosystemet opretholder (pr. 31. december 2023). Tabellen omfatter ikke repoaftaler, der er etableret med centralbanker uden for euroområdet under Eurosystemets repofacilitet for centralbanker (EUREP), hvor ECB ikke har oplyst sine modparter. Under det nye rammeværk har ECB offentliggjort alle swap- og repoaftaler siden 16. januar 2024.
ECB intervenerede ikke på valutamarkedet i 2023. Siden euroen blev indført, har ECB interveneret på valutamarkedet to gange: i 2000 og 2011. Data om interventioner offentliggøres kvartalsvis med et kvartals forsinkelse på ECB's hjemmeside og i Statistical Data Warehouse. Oplysningerne i den kvartalsvise tabel er desuden opsummeret i tabel 5.2. Hvis der ikke var nogen interventioner i det pågældende kvartal, er dette udtrykkeligt angivet.
Rammeværket for rapporteringen dækker interventioner, som ECB udfører unilateralt og i samarbejde med andre internationale myndigheder, samt interventioner "på marginalen" inden for valutakursmekanismen (ERM II).
Pr. 31. december 2023 var det samlede udestående nominelle beløb 200 millioner euro under MTFA-faciliteten, 42,8 milliarder euro under EFSM, 98,4 milliarder euro under SURE og 39,54 milliarder euro under lånefacilitetsaftalen for Grækenland. Endelig behandlede ECB i 2023 udbetalinger og rentebetalinger af NGEU-lån og -tilskud til og fra forskellige medlemsstater og MFA+-lån til Ukraine.
En række af Eurosystemets nationale centralbanker leverede tjenester inden for ERMS-rammen
I 2023 blev der fortsat tilbudt et omfattende sæt finansielle tjenester inden for rammerne af Eurosystemets reserveforvaltningstjenester (ERMS), der blev etableret i 2005 til forvaltning af kundernes reserveaktiver i euro. En række af Eurosystemets nationale centralbanker leverer finansielle tjenesteydelser inden for disse rammer – på harmoniserede vilkår og betingelser og i overensstemmelse med markedsstandarder – til centralbanker, pengepolitiske myndigheder og statslige organer uden for euroområdet og til internationale organisationer. ECB har en overordnet koordinerende rolle, overvåger at tjenesterne fungerer problemfrit, fremmer ændringer for at forbedre rammerne og udarbejder relevante rapporter til ECB's besluttende organer.
Antallet af rapporterede kundekonti i ERMS var 273 ved udgangen af 2023, sammenlignet med 270 ved udgangen af 2022. De samlede aggregerede beholdninger (herunder kontant- og værdipapirbeholdninger), der forvaltes inden for ERMS-rammen, faldt med ca. 20 % i 2023 sammenlignet med 2022.
6 Kontanter er stadig det mest anvendte betalingsmiddel blandt europæiske borgere, og de bliver kun forfalsket i minimal grad
Cirkulationen af eurosedler er blevet påvirket af stigningerne i ECB's officielle rentesatser, da kontantbeholdningen som værdiopbevaringsmiddel er blevet mindre. Et klart flertal blandt europæiske borgere anser det for vigtigt at have mulighed for at betale med kontanter. ECB's mål er derfor at sikre effektiv adgang til og accept af kontanter i euroområdet.
Eurosystemet er også forpligtet til at sikre, at kontanter forbliver så bæredygtige og miljøvenlige som muligt, og har vurderet pengesedlernes miljømæssige aftryk som betalingsmiddel. Forberedelserne til udviklingen af en ny serie af eurosedler er en mulighed for at gøre eurosedlerne mere relaterbare for alle europæere. Offentligheden bliver derfor hørt gennem hele designprocessen.
6.1 Cirkulation af eurosedler og sikring af adgang til og accept af kontanter
Cirkulationen af eurosedler er blevet påvirket af rentestigninger
Ved udgangen af 2023 var der 29,8 milliarder eurosedler i omløb til en samlet værdi af 1,57 billioner euro. Stigningerne i ECB's officielle renter siden juli 2022 har fortsat en dæmpende effekt på at fastholde kontanter som værdiopbevaring, da pengesedler ikke giver nogen renter. Derfor var 2023 præget af meget lave årlige vækstrater på henholdsvis 1,2 % og -0,3 %, hvad angår antallet og værdien af pengesedler.
For at bevare kvaliteten af de eurosedler, der er i omløb, og tilliden til dem har de nationale centralbanker i Eurosystemet behandlet 25,3 milliarder eurosedler og erstattet 3,3 milliarder slidte sedler med nytrykte sedler.
Værdien af euromønter i omløb steg med 3,2 % om året og nåede op på 33,5 milliarder euro ved udgangen af 2023, svarende til 148,2 milliarder euromønter.
Produktets miljøaftryk tager højde for pengesedlernes fulde livscyklus fra råmaterialer til fremstilling, distribution og bortskaffelse
ECB gennemførte en undersøgelse af eurosedlernes miljøaftryk (PEF) med henblik på at vurdere det miljømæssige aftryk af en persons årlige kontantbetalinger med eurosedler for at sikre, at kontanter forbliver så bæredygtige og miljøvenlige som muligt.
Resultaterne viste, at aftrykket fra en persons årlige brug af eurosedler svarer til at køre otte kilometer i bil og kun udgør 0,01 % af personens samlede årlige miljøpåvirkning i forbindelse med forbrugsaktiviteter.
Undersøgelsen af produktets miljøaftryk kiggede også på de fremskridt, der er gjort indtil nu
Pengesedler genbruges flere gange, når de først er sat i omløb. Distributionsfasen, herunder energiforbrug og transport, har den største indflydelse på deres miljøaftryk. Brugen af bæredygtig bomuld i seddelpapir har reduceret eurosedlernes miljøpåvirkning med næsten 50 % og det samlede aftryk fra betaling med eurosedler med 3,6 % sammenlignet med brugen af konventionel bomuld fra ikke-bæredygtige kilder. Der forventes at ske yderligere reduktioner, når overgangen til mere økologisk bomuld finder sted. Der udføres for tiden omfattende forskning og udvikling med henblik på at finde alternative metoder til bortskaffelse af pengesedler, såsom genbrug og genanvendelse af affaldsmaterialer.
2023 tegnede sig for et af det laveste antal forfalskninger i forhold til det samlede antal sedler i omløb
Antal opdagede forfalskninger årligt pr. 1 million ægte sedler i omløb
ECB forbereder sig på at udvikle en ny serie eurosedler med henblik på at bevare deres høje modstandsdygtighed over for forfalskninger og gøre dem så miljøvenlige som muligt. Denne proces afspejler Eurosystemets engagement i kontanter og er en mulighed for at gøre eurosedler mere relaterbare for alle europæere.
For at sikre, at europæernes synspunkter afspejles i det fremtidige design, bliver offentligheden hørt under hele redesignprocessen.
En tværfaglig rådgivningsgruppe – med medlemmer fra alle eurolande – foreslog en shortliste over temaer baseret på input fra offentligheden. Styrelsesrådet udvalgte derefter syv temaer, og offentligheden blev opfordret til at udtrykke sine præferencer. Baseret på resultatet af to offentlige undersøgelser i sommeren 2023 valgte Styrelsesrådet "europæisk kultur" og "floder og fugle" som to mulige temaer til fremtidige eurosedler.
En beslutning om det endelige design, og hvornår de nye pengesedler skal produceres og udstedes, forventes i 2026
Derudover besluttede Styrelsesrådet at nedsætte en rådgivende gruppe, som inden udgangen af 2024 skal foreslå motiver, der kan illustrere de udvalgte temaer. Derefter bliver der afholdt en konkurrence om at designe de nye pengesedler. De europæiske borgere vil så igen få mulighed for at udtrykke deres præferencer ud fra flere designmuligheder. ECB forventes at træffe en beslutning i 2026 om det endelige design og om, hvornår de nye sedler skal produceres og udstedes. Når beslutningen om at producere nye pengesedler er truffet, vil der stadig gå flere år, før de første sedler bliver udstedt.
ECB – bistået af de nationale centralbanker (NCB'er) – udvikler, indsamler, udarbejder og formidler en bred vifte af statistikker og data, der er nødvendige for at understøtte ECB's pengepolitik samt opgaver vedrørende finansiel stabilitet og andre opgaver i Det Europæiske System af Centralbanker (ESCB) og Det Europæiske Udvalg for Systemiske Risici. Statistikkerne anvendes også af offentlige myndigheder, internationale organisationer, deltagere på de finansielle markeder, medierne og offentligheden og hjælper ECB med at øge gennemsigtigheden i dennes arbejde.
I 2023 fokuserede ECB på ny statistik for euroområdet, nemlig detaljeret rapportering om ekstern statistik og opdeling af låne-, valuta- og indskudskomponenten i den offentlige gæld. ECB besluttede også at udvide rapporteringspopulationen for pengemarkedsstatistik og offentliggjorde ny statistik om finansielle konti med en inddeling af livsforsikrings- og pensionsrettigheder efter investeringsrisiko. Som en del af sin klimahandlingsplan offentliggjorde ECB klimarelaterede indikatorer på sin hjemmeside. Desuden lancerede Eurosystemet en undersøgelse for at vurdere, hvilke emner der kunne indgå i den integrerede rapporteringsramme.
Nye detaljer om ekstern statistik blev gjort tilgængelige for brugerne
I april 2023 begyndte ECB at offentliggøre yderligere oplysninger om eksterne statistikker i overensstemmelse med ECB's ændrede retningslinjer om eksterne statistikker, som imødekommer brugernes behov for mere detaljerede grænseoverskridende statistikker. Den nye serie adskiller data for investeringsforeninger, forsikringsselskaber og pensionskasser, andre finansielle selskaber, ikke-finansielle selskaber og kombinerede husholdninger og nonprofitinstitutioner rettet mod husholdninger. De identificerer også den type gældsinstrument, der anvendes til direkte investeringer. Der er også yderligere detaljer vedrørende gældsbeviser, lån og handelskreditter og -forskud samt yderligere geografiske modparter.
Der blev offentliggjort nye opgørelser over lån, valuta og indskud i den offentlige gæld
Desuden begyndte ECB at offentliggøre nye detaljerede oplysninger om komponenterne lån, valuta og indskud i EU-medlemsstaternes offentlige gæld, hvilket giver mulighed for en mere grundig evaluering af den offentlige finansiering. Hvor gældsbeviser typisk udgør den største del af statsgælden, er lån og indskud betydelige komponenter, der svarede til omkring 16 % af euroområdets BNP i 2022 og 17,5 % af den samlede statsgæld. Dataene viser de forskellige finansieringskilder og omfatter en opdeling efter kreditorkategori, herunder kommercielle banker, multilaterale institutioner (såsom Den Internationale Valutafond) og EU's institutioner (fx Den Europæiske Investeringsbank).
ECB besluttede at udvide rapporteringspopulationen for europengemarkedsstatistikken
I april 2023 besluttede ECB at udvide rapporteringspopulationen for pengemarkedsstatistikken – Money Market Statistics Reporting (MMSR) – ved at føje 24 nye banker til de 46 banker, der allerede rapporterer. De nye MMSR-banker vil begynde at rapportere den 1. juli 2024. De data, de leverer, vil bidrage til at gøre de MMSR-data, som ECB offentliggør, mere repræsentative. Data fra de nye rapporteringsenheder vil blive inkluderet i beregningen af den korte eurorente (€STR) på et senere tidspunkt for at sikre, at de nyligt rapporterede data er af en tilstrækkelig høj kvalitet. Den udvidede rapporteringspopulation vil understøtte referencerentens repræsentativitet, robusthed og pålidelighed.
ECB offentliggjorde ny statistik om finansielle konti med en opdeling af livsforsikrings- og pensionsrettigheder efter investeringsrisiko
Efter at have ændret retningslinjen om de statistiske rapporteringskrav til kvartalsvise finansielle konti begyndte ECB i oktober 2023 at offentliggøre nye opdelinger af livsforsikringer, livrenter og pensionsrettigheder efter fordeling af investeringsrisiko for alle EU-medlemsstater og euroområdet. Disse rettigheder er væsentlige komponenter i husholdningernes finansielle aktiver, og de registreres i de finansielle konti som forpligtelser for forsikringsselskaber og pensionskasser (og i langt mindre grad for andre brancher). De nye data viser, i hvilket omfang husholdningerne bærer investeringsrisikoen for de præmier og bidrag, der investeres på deres vegne.
I januar 2023 offentliggjorde ECB et første sæt eksperimentelle og analytiske statistiske indikatorer for klimaændringer på sin hjemmeside. Disse indikatorer blev indsamlet i tæt samarbejde med de nationale centralbanker i ESCB og er en del af ECB's bredere klimahandlingsplan.
De eksperimentelle indikatorer for bæredygtig finansiering giver et overblik over gældsinstrumenter med bæredygtighedskarakteristika, som udstedes eller ejes af bosiddende i euroområdet. De giver information om de midler, der indsamles for at finansiere bæredygtige projekter og dermed overgangen til en nuludledningsøkonomi.
Analytiske CO2-udledningsindikatorer for finansielle selskaber giver information om CO2-intensiteten i de finansielle selskabers værdipapirer og låneporteføljer og hjælper dermed med at vurdere branchens rolle i finansieringen af overgangen til en nuludledningsøkonomi og de dertil knyttede risici. Indikatorerne giver information om bankernes eksponering over for modparter med en høj afhængighed af CO2-intensive forretningsmodeller.
Analytiske indikatorer for de fysiske risici i låne- og værdipapirporteføljer vurderer risici, der stammer fra indvirkningen fra klimarelaterede naturkatastrofer, såsom oversvømmelser og skovbrande, på lån, obligationer og aktiers resultater. Indikatorerne kan bruges til at sammenligne fysisk risiko på tværs af lande, brancher og farekilder.
Arbejdet med alle tre datasæt er stadig i gang med henblik på yderligere at forbedre kvaliteten af de tilgængelige data og opdelinger, herunder geografiske, branchemæssige og andre detaljer.
Den integrerede rapporteringsramme (IReF) søger så vidt muligt at integrere ESCB's eksisterende statistiske datakrav til bankerne med en enkelt standardiseret rapporteringsramme, der gælder for hele euroområdet.
IReF er det første skridt i retning af et bredere initiativ hen imod et integreret rapporteringssystem for statistiske data, tilsynsdata og resolutionsdata i EU, som den europæiske banksektor har anmodet om, og som Europa-Parlamentet og Rådet har anmodet om. Den Europæiske Banktilsynsmyndighed, ECB, Den Fælles Afviklingsinstans og Europa-Kommissionen arbejder sammen i en uformel koordineringsgruppe for yderligere at fremme en sådan integration. I 2023 drøftede disse arbejdsmetoderne for en fælles bankrapporteringskomité (Joint Bank Reporting Committee (JBRC)), der involverer relevante europæiske og nationale myndigheder samt banksektoren. JBRC forventes at blive etableret i 2024.
ESCB arbejder også tæt sammen med banksektoren for at optimere rapporteringen og reducere den samlede rapporteringsbyrde via the Banks' Integrated Reporting Dictionary (BIRD). Dette er et frivilligt samarbejdsinitiativ, der bringer de kommercielle banker og de nationale centralbanker i ESCB sammen. BIRD – som kan tilgås gratis – hjælper bankerne med at generere statistisk, tilsyns- og resolutionsrelateret rapporteringsmateriale, der overholder rapporteringskravene i den europæiske lovgivning. BIRD er en integreret ordbog med indhold, der ikke indeholder redundans: De begreber, der ligger til grund for rapporteringspligterne, er alle identificeret og beskrevet én gang, og det hjælper bankerne med at afgøre, hvilke data de skal udtrække fra deres interne systemer, og hvordan de skal behandles.
En af BIRDs første opgaver bliver at hjælpe bankerne med at overholde IReF – en ny ramme for dataindsamling, der vil gælde fælles for alle eurolande. Rapporteringsenhederne kan bruge BIRD til IReF-rapportering såvel som andre rapporteringsforpligtelser. BIRD bidrager til at reducere bankernes rapporteringsbyrde og forbedre kvaliteten af de data, der rapporteres til de relevante myndigheder.
Ny eksperimentel statistik giver kvartalsvis information om husholdningernes formuefordeling i euroområdet, i overensstemmelse med nationalregnskabet.
DWA omfatter data om nettoformue og samlede aktiver og passiver og deres elementer. Husholdningerne er opdelt i de fem øverste deciler inden for nettoformue og de nederste 50 % samt efter beskæftigelse og boligstatus. DWA-datasættet indeholder også Gini-koefficienten for nettoformue, data om median og gennemsnitlig nettoformue, andelen af nettoformue, der ejes af de nederste 50 %, øverste 10 % og øverste 5 % af husholdningerne, samt belåningsgraden pr. decil af husholdningernes nettoformue.
Ændringer i boligformuen efter nettoformuedecil og andelen af nettoformuen blandt de øverste 5 %, euroområdet
Den ændrede ECB-forordning om betalingsstatistik trådte i kraft den 1. januar 2022. Forbedringerne i forhold til den tidligere lovramme afspejler både udviklingen i betalingslandskabet og relevante ændringer i EU-lovgivningen. Hyppigheden af dataindsamlingen er også steget fra årlig til halvårlig og kvartalsvis indsamling. Den første offentliggørelse af data om betalingsstatistik indsamlet under de ændrede rammer fandt sted den 9. november 2023 via ECB's dataportal. Der er blevet offentliggjort data for alle kvartaler i 2022 og for de første to kvartaler i 2023 samt for de to halvår af 2022.
Betalingsstatistikkerne, der er tilgængelige hvert halve år, indeholder nu informationer om innovative detailbetalingstjenester, såsom mobilbetalinger, kontaktløse betalinger, e-handel og nye typer betalingstjenester som defineret i det reviderede betalingstjenestedirektiv (PSD2). Der udgives en pressemeddelelse i forbindelse med hver halvårlige offentliggørelse. Som en del af den forbedrede dataindsamling viser data i ECB's dataportal blandt andet den stærke efterspørgsel efter kontaktløs kortbetaling, som i første halvdel af 2023 tegnede sig for 57 % af alle kortbetalinger i euroområdet (figur A).
Diagram A
Kilde: ECB.
HFCN offentliggjorde resultaterne af den fjerde (2021) bølge af Household Finance and Consumption Survey (HFCS) i juli 2023. HFCS er en nyttig kilde til informationer om husholdningernes økonomi og forbrug for flere forskningsprojekter, der udføres af HFCN-medlemmer, ECB's Research Taskforce on Heterogeneity og eksterne forskere. Disse projekter omfatter arbejde med de fordelingsmæssige virkninger af inflationschok på husholdningernes balancer,[68] forskelle i formuebeholdninger mellem mænd og kvinder (the gender wealth gap), måling af indkomstusikkerhed ved hjælp af forventningsdata, heterogeniteten i pandemiens virkninger på husholdningernes økonomi og de nye fordelingsmæssige formuekonti (se boks 5).
I 2023 udgav ECB's stab 120 artikler i ECB's Working Papers-serie. Derudover blev der offentliggjort mere policy-orienterede eller metodologiske studier i ECB's Occasional Paper-serie, Statistics Paper-serie og Discussion Paper-serie. Mange af ECB's forskningsaktiviteter udmøntede sig også i publikationer i anerkendte akademiske tidsskrifter, mens 12 artikler blev udgivet i ECB's Research Bulletin, der henvender sig til et mere generelt publikum. Boks 7 beskriver i mere detaljeret form resultaterne af ECB's seneste arbejde med den økonomiske dynamik efter ekstreme begivenheder, et emne af stor betydning for både prismæssig og finansiel stabilitet.
Boks 7	Økonomisk dynamik efter ekstreme begivenheder: kvantificering af pengepolitikkens afvejning i forhold til finansiel stabilitet i perioder med høj inflation
Den seneste forskning har fokuseret på at udvikle og anvende nye værktøjer til at vurdere og kvantificere sammenhængen mellem pengepolitik og makroøkonomiske halerisici. Forhold vedrørende finansiel stabilitet og balancekapacitet i den finansielle sektor spiller en afgørende rolle for makroøkonomiske halerisici, i tråd med en stigende mængde dokumentation, der identificerer finansiel nød som en stærk indikator på kortsigtede faldende risici for væksten. Desuden kan monetære interventioner påvirke den finansielle stabilitet på kort sigt som følge af deres umiddelbare påvirkning af den finansielle sektor, både ved at forsyne finansielle formidlere med likviditet under kriser og ved at risikere pludselige markedsforstyrrelser, når renterne bliver hævet og finansieringsbetingelserne bliver strammet.[73]
Analysen afslørede betydeligt faldende risici for den økonomiske vækst fra og med tredje kvartal af 2022. Modellen estimerer en sandsynlighed på 10 % for, at det reale BNP i euroområdet vil falde med mere end 3 % i løbet af det følgende år. Risikoen for den finansielle stabilitet var også faldende med en større sandsynlighed for stress i det finansielle system. Disse risici, som var drevet af stigningen i råvarepriserne og stress på finansmarkederne efter den russiske invasion af Ukraine, skulle afbalanceres i forhold til stigende risici for inflationen, som lå et godt stykke over målet.
En strammere politik, end markedet forventede, ville have forstærket de kortsigtede faldende risici for vækst og finansiel stabilitet. Det skyldes, at sandsynligheden for kortsigtede finansielle problemer er særligt følsom over for pengepolitik. På mellemlang sigt kan en strammere pengepolitik dog også dæmpe risiciene for den finansielle stabilitet ved at reducere gearingen af det finansielle system og øge risikopræmierne på tværs af finansielle aktiver. Modellen kvantificerer effekterne af en strammere pengepolitik på højere kortsigtede og lavere mellemfristede risici for det finansielle system og realøkonomien.
Dette kapitel handler om Den Europæiske Unions Domstols (CJEU) jurisdiktion vedrørende ECB, giver informationer om ECB's udtalelser og tilfælde af manglende overholdelse af forpligtelsen til at høre ECB om lovforslag, der falder inden for ECB's kompetenceområder. Kapitlet omhandler derudover også ECB's overvågning af overholdelsen af forbuddet mod monetær finansiering og privilegeret adgang.
9.1 EU-Domstolens jurisdiktion vedrørende ECB
EU-Domstolen tilendebragte mere end et årtis retssager i forbindelse med omstruktureringen af den græske statsgæld i 2012 ved at afvise appellen af det seneste verserende erstatningssøgsmål mod ECB
EU-Domstolen fortolkede, at ECB's minimumsstandarder for kontrol af eurosedlers kvalitet ikke gælder for de virksomheder, der håndterer kontanter, såsom kreditinstitutter og pengetransportører
EU-Domstolen bekræftede grænserne for domstolsprøvelse af banktilsynsafgørelser baseret på en bred skønsmargin
Domstolen bekræftede, at ECB har enekompetence til at inddrage banklicenser, herunder for alvorlige overtrædelser af national ALM/TF-lovgivning
I september 2023 afviste EU-Domstolen[77] Versobank AS' appel af Rettens dom af 1. oktober 6, hvorved annullationssøgsmålet mod ECB's beslutning om at inddrage bankens tilladelse til at drive virksomhed som kreditinstitut blev afvist. I denne dom bekræftede EU-Domstolen, at ECB har enekompetence til at inddrage banklicensen for alle kreditinstitutter, der er etableret i deltagende medlemsstater, uagtet deres klassificering som signifikante institutter eller mindre signifikante institutter, herunder af grunde, der vedrører alvorlige overtrædelser af den nationale lovgivning, der implementerer hvidvaskdirektivet.
I henhold til artikel 127, stk. 4, og artikel 282, stk. 5, i traktaten om Den Europæiske Unions funktionsmåde skal ECB høres om ethvert forslag til EU-lovgivning eller udkast til national lovgivning, der falder inden for ECB's kompetenceområder. Alle ECB's udtalelser offentliggøres på EUR-Lex. I 2023 vedtog ECB 12 udtalelser om forslag til EU-retsakter og 35 udtalelser om udkast til national lovgivning.
Der var 12 sager om manglende overholdelse af forpligtelsen til at høre ECB om lovforslag
Der blev registreret 12 sager om manglende overholdelse af forpligtelsen til at høre ECB om lovforslag: to i forbindelse med EU-retsakter og ti i forbindelse med nationale love. ECB vedtog udtalelser på eget initiativ i syv af disse tolv sager.
Den sidste nationale sag om manglende overholdelse er en spansk sag om en lov, der kræver, at Banco de España træffer de nødvendige foranstaltninger for at gøre det muligt for investeringsselskaber at åbne konti i centralbanken for at deponere de midler, de modtager fra deres kunder. Sagen blev anset for at være klar og vigtig, fordi den ud over sin direkte indvirkning på driften af betalingssystemer kan rejse spørgsmål vedrørende pengepolitik og finansiel stabilitet.
ECB vedtog 12 udtalelser om EU-lovgivningsforslag, der dækker emner såsom en digital euro; eurosedlers og -mønters status som lovligt betalingsmiddel; reformen af den økonomiske styring i EU; EU's rammer for krisehåndtering og indskudsgaranti; foranstaltninger til at mindske overdreven eksponering over for tredjelandes centrale modparter (CCP'er), til at forbedre effektiviteten af EU's clearingmarkeder og til at behandle koncentrationsrisikoen over for CCP'er og modpartsrisikoen i forbindelse med centralt clearede derivattransaktioner; straksoverførsler af kredit i euro; klimarelaterede spørgsmål, herunder bygningers energimæssige effektivitet, virksomheders due diligence med hensyn til bæredygtighed og gennemsigtigheden i og integriteten af miljømæssige, sociale og ledelsesmæssige vurderingsaktiviteter; europæiske statistikker og arbejdsmarkedsstatistikker om virksomheder; og udnævnelsen af et nyt medlem til ECB's direktion.
Hvad angår udtalelser om national lovgivning, som ofte dækker mere end ét emne, vedtog ECB 19 udtalelser om nationale centralbanker, 15 udtalelser om det finansielle systems stabilitet, 13 udtalelser om tilsyn med kreditinstitutter, 7 udtalelser om valutaspørgsmål og betalingsmidler, 5 udtalelser om pengepolitiske instrumenter og operationer og gennemførelsen af pengepolitikken samt 3 udtalelser om betalings- og/eller værdipapirafviklingssystemer. Emnet særlige bankskatter og afgifter, der indføres som reaktion på øget inflation og rentesatser, var genstand for syv udtalelser i løbet af 2023.
9.3 Overholdelse af forbuddet mod monetær finansiering og privilegeret adgang [endnu ikke godkendt af GovC].
ECB overvåger også EU's centralbankers opkøb på det sekundære marked af gældsinstrumenter udstedt af den indenlandske offentlige sektor, den offentlige sektor i andre medlemsstater og EU's institutioner og organer. Ifølge betragtningerne i Rådets forordning (EF) nr. 3603/93 må erhvervelse af offentlige gældsinstrumenter på det sekundære marked ikke anvendes til at omgå målsætningen i traktatens artikel 123.
Forbuddene i traktatens artikel 123 og 124 blev generelt overholdt
ECB's overvågning af 2023 bekræftede, at artikel 123 og 124 i traktaten generelt blev overholdt.
ECB vil fortsat overvåge Magyar Nemzeti Banks engagement i Budapest Stock Exchange, da Magyar Nemzeti Banks køb af aktiemajoriteten i Budapest Stock Exchange i 2015 stadig kan give anledning til bekymringer om monetær finansiering.
Central Bank of Irelands endelige afhændelse af aktiver relateret til Irish Bank Resolution Corporation i løbet af 2023 gennem salg af lange variabelt forrentede obligationer satte en stopper for de alvorlige bekymringer om monetær finansiering, der havde eksisteret siden 2013.
De nationale centralbankers finansiering af den offentlige sektors forpligtelser over for Den Internationale Valutafond (IMF) betragtes ikke som monetær finansiering, hvis den resulterer i udenlandske fordringer, der har alle de karakteristika, som reserveaktiver har. De finansielle donationer, som Nationale Bank van België/Banque Nationale de Belgique og Banque de France tidligere har givet via IMF til gældslettelse for stærkt forgældede fattige lande, resulterede imidlertid ikke i nogen udenlandske fordringer og kræver derfor korrigerende foranstaltninger.
Desuden havde ECB et tæt samarbejde med ECON-udvalget i forbindelse med sit arbejde med en digital euro. I 2023 deltog det daværende rådsmedlem Panetta i tre ad hoc-høringer i ECON-udvalget for at diskutere de fremskridt, der er sket i undersøgelsesfasen vedrørende den digitale euro, herunder emnerne brugeroplevelse, lovligt betalingsmiddel og lovgivningsprocessen for den digitale euro.[78] ECB organiserede også tekniske seminarer på medarbejderniveau med Europa-Parlamentet og deltog i arrangementer organiseret af medlemmer af Europa-Parlamentet for at drøfte en digital euro.
Støtten til euroen var tæt på et rekordhøjt niveau i 2023
Ifølge den seneste Eurobarometer-undersøgelse, der blev gennemført i oktober og november 2023, støtter 79 % af de adspurgte i euroområdet euroen, og 43 % har tillid til ECB. Den store opbakning til euroen er et meget positivt tegn, mens den relativt lave tillid til ECB viser, at institutionen skal fortsætte sin indsats med at kommunikere med offentligheden og borgernes valgte repræsentanter. At opbygge offentlighedens tillid er også afgørende for ECB fremover. Som sådan er ECB fortsat forpligtet til at deltage aktivt i en konstruktiv dialog med Europa-Parlamentet og borgerne i euroområdet.
G20 arbejdede for at bevare multilateralismen, omgivet af øgede geopolitiske spændinger og i et vanskeligt globalt miljø.
Politiske spørgsmål relateret til IMF og den internationale finansielle arkitektur
ECB bidrog aktivt til drøftelserne i IMF. I 2023 besluttede IMF at øge sine kvoteressourcer, den fortsatte med at tilpasse sin værktøjskasse og støttede Ukraine yderligere.
ECB fortsatte med at spille en aktiv rolle i drøftelserne om det internationale monetære og finansielle system i Den Internationale Valutafond (IMF) og i andre fora og promoverede centralbankens perspektiv i de fælles europæiske standpunkter, der blev indtaget i disse fora.[79] I 2023 omfattede de vigtigste emner en gennemgang af IMF's kvoter, justeringer af IMF's udlånspolitik og værktøjskasse samt spørgsmål vedrørende særlige trækningsrettigheder (SDR) og kanaliseringen af dem.
ECB's hovedmål, at fastholde prisstabilitet, er fastlagt i artikel 127, stk. 1, i traktaten om Den Europæiske Unions funktionsmåde. I traktaten fastslås det endvidere, at ECB "[u]den at målsætningen om prisstabilitet derved berøres" også skal støtte de generelle økonomiske politikker i EU med henblik på at bidrage til gennemførelsen af Unionens mål som fastsat i artikel 3 i traktaten om Den Europæiske Union.[83] Denne boks forklarer, hvordan der tages hensyn til det sekundære mål i ECB's pengepolitik og rapporteringsaktiviteter.[84]
Sådan handler ECB ud fra sit sekundære mål i pengepolitiske beslutninger
Sådan præsenterer ECB effekten af sine handlinger på det sekundære mål
ECB udfører et vigtigt stykke arbejde angående miljømæssige, sociale og ledelsesmæssige spørgsmål (ESG). For en offentlig institution som ECB omfatter dette ansvarlighed over for EU's borgere og deres valgte repræsentanter, kommunikation med og involvering af forskellige målgrupper, overholdelse af de højeste etiske standarder og gennemsigtighed, styrkelse af medarbejderne og fremme af deres trivsel samt hensyntagen til klima- og miljøpåvirkninger og klima- og miljørisici.
ECB fortsatte sit arbejde med miljømæssige, sociale og ledelsesrelaterede emner i 2023
Denne oversigt over de vigtigste ESG-udviklinger i 2023 suppleres af andre afsnit i denne årsberetning og yderligere informationer, som findes på ECB's hjemmeside (tabel 11.1).
Klimarelaterede risici er i færd med gradvist at blive integreret i den overordnede risikoramme
ECB håndterer ESG-risici som en del af sin ramme for risikostyring vedrørende finansielle og ikke-finansielle risici, som beskrevet i kapitlet om risikostyring i ECB's Årsregnskab 2023.
Der blev påbegyndt klimastresstests i 2022, og de er siden blevet til en regelmæssig øvelse. Det er en del af indsatsen for gradvist at integrere klimarelaterede risici i den overordnede risikoramme. I sin første klimarisikostresstest på Eurosystemets balance vurderede ECB følsomheden af Eurosystemets finansielle risikoprofil over for klimaændringer og forbedrede dermed Eurosystemets evne til at vurdere klimarisici. Resultaterne gav et første skøn af klimarisikoens indvirkning på ECB's balance.
Bevidsthed om etik og integritet var fortsat en nøgleprioritet i 2023
Øget bevidsthed inden for etik og integritet og let adgang til etisk rådgivning førte til en markant stigning i forespørgsler fra 1.690 i 2022 til 2.767 i 2023 (figur 11.1).
Kontrollen af overholdelsen, som blev gennemført med støtte fra et eksternt revisionsfirma, bekræftede, at ECB's medarbejdere og medlemmerne af ECB's organer på højt niveau generelt overholder reglerne for private finansielle transaktioner.
ECB's uafhængige etiske komité supplerer ECB's ledelsesstruktur. Den rådgiver højtstående embedsmænd i ECB i etiske spørgsmål, primært vedrørende private aktiviteter og lønnet beskæftigelse efter embedsperioden, og vurderer deres interesseerklæringer. Derudover overvåger den etiske komité den europæiske og internationale udvikling inden for etik og god opførsel. Den rådgiver også om ønskelige opdateringer af ECB's etiske rammer for højtstående embedsmænd i ECB, som fx den nylige forbedring af reglerne om private finansielle transaktioner.
Komitéen for etik og compliance fortsatte med at støtte de nationale centralbanker og kompetente nationale myndigheder i implementeringen af de etiske retningslinjer, der blev vedtaget i 2021, og med at vejlede om en sammenhængende og konsekvent fortolkning af etiske standarder i hele Eurosystemet. For bedst muligt at udnytte og drage fordel af mange forskelligartede synspunkter organiserede komitéen desuden sessioner om emner af fælles interesse, hvor over 50 forskellige offentlige institutioner og organisationer deltog.
På europæisk plan fortsatte ECB i 2023 med at spille en aktiv rolle i de igangværende interinstitutionelle forhandlinger om oprettelsen af et uafhængigt etisk EU-organ.
På internationalt plan var ECB meget involveret i videndeling og fastsættelse af standarder i Ethics Network of Multilateral Organizations, både i sin rolle som næstformand for netværket og gennem sine bidrag ved møder og den årlige konference. ECB bidrog også til den første gennemgang af EU's implementering af FN's konvention mod korruption.
En faldende, men stadig alt for høj, inflation og de stadig mere håndgribelige effekter på økonomien af ECB's politiske stramninger skabte et udfordrende kommunikationsmiljø for ECB i 2023. I en tid med usædvanlig stor usikkerhed og en leveomkostningskrise måtte ECB's kommunikation fokusere på at berolige folk og virksomheder om dens forpligtelse til at bringe inflationen tilbage til målet og overbevise dem om, at den ville være i stand til at gøre det med de vigtige politiske værktøjer, den har til rådighed.
ECB's ledende princip for kommunikation var "Forklar, forklar, forklar" for at hjælpe folk med at forstå de beslutninger, man traf
ECB optrappede derfor sin pengepolitiske kommunikation. Da de pengepolitiske stramninger begyndte at få den tilsigtede effekt, nemlig at dæmpe efterspørgslen, var det vigtigt at forklare ECB's beslutninger og igen understrege, at dens primære mandat er at bekæmpe inflation. Ud over flere offentlige taler af ECB's beslutningstagere blev det i flere indlæg på ECB's blog forklaret, hvordan inflationen påvirkede reallønningerne og betydningen af regeringernes strukturpolitikker for at tackle inflationen, og givet analytisk indsigt i de rekordhøje beskæftigelsesniveauer. ECB's podcasts beskrev drivkræfterne bag inflationen, og på en særlig podcast-sommerskoleblev ECB's rolle i at holde priserne stabile uddybet.
Samtidig krævede legitime spørgsmål om, hvorfor ECB ikke havde forudset inflationsstigningen, og hvorfor dens makroøkonomiske prognoser havde ramt ved siden af, svar. Eurosystemets prognosernes klarhed og nøjagtighed er særligt vigtig for at forankre forventningerne og styrke troværdigheden til ECB's politik. På samme måde var det vigtigt at forklare de forskellige kilder til usikkerhed og kommunikere ydmygt for at skabe tillid.
ECB's kommunikation bestræbte sig på at sætte ECB's og Eurosystemets centralbankers balancetab ind i en sammenhæng
I 2023 blev ECB og andre centralbanker i Eurosystemet konfronteret med tab på deres balancer som følge af tidligere pengepolitiske beslutninger, især store opkøb af aktiver. ECB gjorde en særlig indsats for at forklare, hvor centralbankens indtjening og tab kommer fra, fx via en dedikeret forklaringsmanual. Det gav også ECB mulighed for at sætte disse tab i sammenhæng med mange års betydelig indtjening og understrege, at ECB's opgave er at træffe pengepolitiske beslutninger, der fremmer målet om prisstabilitet, og ikke at skabe overskud.
Yderligere ekstraordinære kommunikationsindsatser i 2023 handlede om fremtiden for vores valuta, både i form af kontanter og i digital form.
ECB begyndte arbejdet med at designe den næste serie af eurosedler med hjælp fra den europæiske offentlighed
ECB understregede, at kontanter er kommet for at blive – potentielt suppleret af en digital euro.
Det var især vigtigt at formidle ECB's engagement i kontanter i 2023, fordi ECB forbereder sig på en mulig indførelse af en digital euro.
Alt i alt lykkedes det med denne kombinerede indsats og den deraf følgende brede mediedækning at udbrede kendskabet til det digitale europrojekt og fremme forståelsen af det. Analyser viser, at hvor interessen for en digital euro i starten var størst blandt de yngre generationer af europæere, har bevidstheden og forståelsen nu bredt sig til alle aldersgrupper.
2023 var også året, hvor ECB fejrede sit 25-års jubilæum. Ved den lejlighed organiserede ECB et arrangement med deltagelse fra de øverste repræsentanter for EU-institutionerne, ECB's værtsland, Tyskland, og andre eurolande, samt de tidligere ECB-formænd, Jean-Claude Trichet og Mario Draghi. I slutningen af 2023 og starten af 2024 fejrede ECB sammen med andre EU-institutioner desuden 25-året for euroen. Disse historiske milepæle gav ECB mulighed for at fremhæve den fælles valutas succes, dens fordele for Europas befolkning som et fyrtårn for stabilitet i hele verden og et symbol på europæisk enhed.
Kontakt med yngre mennesker gennem kampagnen "Stability is our thing" på de sociale medier
For at komme i kontakt med især yngre mennesker kørte ECB i 2023 kampagnen "Stability is our thing" på de sociale medier. Formålet var på en interaktiv og personlig måde at forklare centrale aspekter af ECB og dens arbejde: målet om prisstabilitet, banktilsynets rolle, og hvordan ECB's beslutninger påvirker hverdagen. Kampagnens opslag blev set 166 millioner gange og nåede ud til 43 millioner unge mennesker.
Der var flere anmodninger om aktindsigt sammenlignet med 2022, herunder en markant stigning i anmodninger om aktindsigt i dokumenter om institutionelle og ledelsesmæssige emner
Offentlig adgang til ECB's dokumenter er en integreret del af ECB's politik om åbenhed. Det fremmer ECB's åbenhed og styrker dens demokratiske legitimitet.
I 2023 modtog ECB flere anmodninger (73 anmodninger) om aktindsigt sammenlignet med 2022 (63 anmodninger). Mens anmodningerne fortsat dækkede en bred vifte af emner, herunder tilsynsspørgsmål eller højt profilerede initiativer såsom det digitale europrojekt, var der en markant stigning i anmodninger om aktindsigt i dokumenter om institutionelle og ledelsesmæssige emner, hvilket afspejler en større offentlig interesse for sådanne spørgsmål.
I overensstemmelse med ECB's forpligtelse til gennemsigtighed blev dokumenter, der blev frigivet som svar på anmodninger om aktindsigt, generelt gjort tilgængelige via ECB's offentlige dokumentregister. Med henblik på at øge gennemsigtigheden har ECB desuden udarbejdet en oversigt over de emner, der er behandlet i anmodninger om aktindsigt, som ECB har modtaget siden 2004.
Den Europæiske Ombudsmand fandt ingen tilfælde af fejl eller forsømmelser i ECB's håndtering af anmodninger om aktindsigt.
ECB's initiativer med hensyn til at støtte gennemsigtighed, åbenhed og nærhed til borgerne blev anerkendt gennem nomineringen til den europæiske ombudsmands pris for god forvaltning i 2023 for at "hjælpe EU-borgerne med at forstå pengepolitikken i tider med høj inflation".
I forbindelse med den gradvise tilbagevenden til kontoret fra 2022 og frem fokuserede ECB på politikker og programmer, der støtter balancen mellem arbejdsliv og privatliv, medarbejderudvikling og organisatorisk robusthed. Der blev indført en ny politik for arbejde på distancen i januar 2023, som understøtter fleksibilitet for medarbejdere og praktikanter. I 2023 blev den nye virtuelle læringsplatform, EUREKA, gjort tilgængelig for institutioner i hele Det Europæiske System af Centralbanker og den fælles tilsynsmekanisme, hvilket giver endnu mere adgang til lærings- og mobilitetsmuligheder. I tråd med målet om at etablere en kultur med reel inklusion udnævnte ECB en mægler og en HR-rådgiver i mangfoldighed og inklusion.
Efter en overgangsfase i 2022 trådte en ny politik om arbejde på distancen i kraft den 1. januar 2023. Baseret på de generelt positive erfaringer i perioden med distancearbejde giver den nye politik fleksible muligheder for arbejde på distancen til medarbejderne. Det giver alle ECB's medarbejdere og praktikanter mulighed for at arbejde på distancen op til 110 dage om året, hvis det er foreneligt med virksomhedens behov.
Der blev tilbudt træning for at fremme en varig kultur for gensidig respekt
ECB lægger vægt på at lytte til medarbejderne og gennemførte en pulsundersøgelse i begyndelsen af 2023. Resultaterne af undersøgelsen viste, at medarbejderne fortsat er engagerede og føler sig forbundet med ECB's arbejde. Men der er stadig et stykke arbejde, der skal gøres for at styrke arbejdskulturen. Som opfølgning på undersøgelsen har direktionen taget initiativ til at fremme en organisationskultur, hvor medarbejderne lærer at reagere effektivt på upassende adfærd. Der blev introduceret interaktive workshops med henblik på at hjælpe med at styrke en "speak up"-kultur, hvor folk rent faktisk indberetter problemer, samt hvordan vi alle arbejder sammen.
ECB fortsatte sit Leadership Growth Programme med henblik på at udvikle ledelseskompetencer og øge ledelseseffektiviteten. Desuden organiserede den de sidste syv års Women's Leadership Programme; et vellykket program, der blev lanceret i 2014 med det formål at opnå en højere repræsentation af kvinder i ECB. En anden vigtig udviklingsmulighed blev tilbudt i form af Mentoring Portal, som gør det muligt for medarbejdere og praktikanter at tilbyde sig som mentorer og søge efter mentorer. Ved udgangen af 2023 havde den registreret næsten 100 mentor-mentee-forhold.
Der blev lanceret vigtige initiativer som en del af ESCB's og SSM's lærings- og udviklingsstrategi
Der blev lanceret yderligere vigtige initiativer som en del af ESCB & SSM Learning & Development Strategy. De kompetente nationale myndigheder og NCB'erne blev indført i EUREKA, som giver adgang til en bred vifte af lærings- og udviklingsmuligheder i ESCB og SSM. Flagskibet Central Banking & Banking Supervision Executive Education Programme blev lanceret i oktober 2023. To vellykkede "hackathons" fandt sted i løbet af året med deltagere fra hele ESCB og SSM. Det første hackathon om decentraliseret finansiering fandt sted i februar, og det andet om klimaændringer blev afholdt i ECB's lokaler i november.
Ved at tilbyde et praktikprogram fremmer ECB den europæiske integration af unge kandidatstuderende og giver dem mulighed for at tilegne sig praktisk erfaring og omsætte den viden, de har tilegnet sig under deres studier, til praksis. Samtidig nyder ECB godt af praktikanternes viden om den aktuelle akademiske forskning samt deres entusiasme og friske idéer. Den 1. december 2023 steg praktikstipendiet til 1.170 euro om måneden, og til 2.120 euro for ph.d.-studerende, der har afsluttet mindst to år af deres ph.d.-studier, til ledige praktikpladser på det niveau. Praktikanter får også støtte til boliger.
At afspejle det europæiske samfund og etablere en kultur med reel inklusion er en langsigtet målsætning. For at opnå dette styrkede ECB sit institutionelle grundlag ved at støtte sine seks græsrodsnetværk for mangfoldighed og inklusion (D&I) og udrulle sit inklusionslæringsprogram for medarbejdere, teams og ledere. Med henblik på at muliggøre en kultur baseret på inklusion, gensidig respekt og psykologisk sikkerhed blev der oprettet to nye roller: Fra 2023 forebygger og håndterer den nye mediator gnidninger på arbejdspladsen gennem assisteret dialog, og den nye HR D&I-rådgiver ser på alle emner inden for mennesker og kultur med et D&I-perspektiv for øje.
I hele 2023 havde ECB kønsdiversitet højt oppe på dagsordenen, samtidig med at den omfavnede alle aspekter af diversitet og fremmede en inkluderende kultur. Dette blev afspejlet i EDGE Move- og EDGEplus-certificeringen, ECB's fremskridt med hensyn til kønsmålene for 2020-2026, indførelsen af betalt forældreorlov for den medforælder, der ikke føder barnet, pilotprojektet med en praktikplads for talenter på autismespektret, opmærksomhedsskabelsessessioner og arrangementer om race og etnicitet, allyship, handicap og LGBT+-inklusion.
ECB gjorde brug af de bedste talenter i Europa og deltog i flere karrieremesser for underrepræsenterede grupper, fx Europas største karrieremesse for sorte og farvede organiseret af ADAN (Afro Deutsches Akademiker Netzwerk), Sticks & Stones-karrieremessen for LGBTIQ+-talenter og allierede og herCAREER-messen til fremme af kvinders karrierer. For at tiltrække ansøgere med handicap annoncerede ECB sine ledige stillinger på myAbility-platformen. For at styrke sin pipeline af kvinder og inkludere forskellige socioøkonomiske baggrunde fortsatte ECB med at tilbyde sit ECB Scholarship for Women. Som et fortsat tegn på solidaritet og støtte har ECB desuden lanceret et stipendium til 15 ukrainske studerende, der er indskrevet på en kandidatuddannelse i Ukraine.
For at kunne opfylde sit mandat er det vigtigt for ECB at forstå konsekvenserne af klimaændringerne og omstillingsbehovene for økonomien og den finansielle sektor.
Klimaændringernes omfang bliver større og større, og jo længere vi venter med at reducere vores udledninger og gå over til en grønnere økonomi, jo højere bliver omkostningerne.[91],[92] På trods af de fremskridt, der er gjort, er verden stadig ikke på vej til at begrænse den globale temperaturstigning til 1,5 °C over det førindustrielle niveau.[93] Det betyder, at de risici, der er forbundet med et klima i forandring og en brat overgang, vokser, hvilket påvirker pengepolitikken og stabiliteten i finans- og banksystemerne. Derfor er det vigtigt for ECB at forstå konsekvenserne for økonomien og den finansielle sektor, så den kan leve op til sit mandat.
Det er grunden til, at ECB, koordineret af climate change centre, fortsatte med at arbejde på sin klimadagsorden i samarbejde med interne interessenter og med Eurosystemet via relevante komitéer og dedikerede fora om klima. I 2023 fortsatte ECB med at integrere målene og miljøhensynene i den europæiske klimalov i sine strategier, projekter og politiske beslutningsprocesser.
I det forgangne år arbejdede ECB på sin klima- og naturplan for 2024-2025, som skitserer de aktiviteter, hvormed ECB vil nå sine strategiske klimamål. Den kortlagde også tre fokusområder for handling: at navigere i overgangen til en grøn økonomi, at forstå de øgede fysiske konsekvenser af klimaændringer og at fremme arbejdet med naturrelaterede risici.
Der blev gjort konkrete fremskridt på flere fronter, som dækker en bred vifte af ECB's opgaver (figur 11.4).
ECB undersøgte de økonomiske og finansielle konsekvenser af klimaændringer og konsekvenserne for ECB's opgaver
I et forsøg på at forbedre tilgængeligheden af klimadata har Det Europæiske System af Centralbanker offentliggjort  kilmarelaterede indikatorer for bæredygtig finansiering, CO2-udledninger og fysisk risiko (se afsnit 7.2).
ECB arbejder på at opnå bedre forståelse af klimarelaterede risici for økonomien og de finansielle systemer og på at udvikle en passende makroprudentiel reaktion
Hvad angår ECB's banktilsyn, har de kreditinstitutter, der er underlagt tilsyn under den fælles tilsynsmekanisme, gjort betydelige fremskridt i derespraksis inden for klimarelateret og miljørelateret risikostyring, men en række institutter har ikke gjort de forventede fremskridt inden marts 2023. ECB vil fortsat overvåge bankernes fremskridt nøje og om nødvendigt træffe foranstaltninger for at håndhæve reglerne.[95]
ECB arbejder på at forbedre eurosedlernes sikkerhed og bæredygtighed
I årenes løb har ECB løbende forbedret eurosedlernes sikkerhed og bæredygtighed i hele kontantcyklussen.[96] I 2023 offentliggjorde den en undersøgelse af det miljømæssige fodaftryk af eurosedler som betalingsløsning. De fremtidige eurosedler udvikles i overensstemmelse med principperne for miljøvenligt design, hvilket betyder, at der tages hensyn til miljøaspekter i alle faser af seddeludviklingsprocessen (se afsnit 6.2).
ECB analyserer og bidrager p.t. til politiske diskussioner om at opskalere bæredygtig finansiering på EU-plan og internationalt plan
Siden 2021 har ECB's medarbejdere bidraget til kurser og multilaterale tekniske workshops med kolleger fra centralbankerne og interessenter uden for EU. Den har også deltaget i adskillige arbejdsgrupper og arrangementer med centralbanker og andre institutioner og fora for at fremme klimadagsordenen og drage fordel af regelmæssige udvekslinger. Disse omfatter NGFS, Rådet for Finansiel Stabilitet, Baselkomitéen for Banktilsyn, de europæiske tilsynsmyndigheder og Det Europæiske Udvalg for Systemiske Risici, Bank for International Settlements, G7, G20 og Den Internationale Valutafond.
Innovativ forskning udført af ECB undersøgte naturrelaterede risici, forbindelsen mellem klima og natur og disses indvirkning på økonomien
Innovativ forskning i naturrelaterede risici viste, at nedbrydning af økosystemer vil skabe udfordringer for virksomheder og potentielt sprede sig til banker, da næsten 75 % af virksomhedslån i euroområdet (næsten 3,24 billioner euro) er udstedt til låntagere med en høj grad af afhængighed af økosystem-tjenesteydelser. Derudover undersøgte ECB for første gang omstillingsrisici og sammenhængen mellem klima og natur. Hvis man tager højde for klimaændringer og ændringer i arealanvendelsen som de primære årsager til mindre biodiversitet, svarer påvirkningen af naturen fra euroområdets virksomheder til tabet af 582 millioner hektar "uberørte" levesteder på verdensplan. Forskningen understreger vigtigheden af at integrere klimaændringer og naturtab i en risikovurderingskontekst, da de er uløseligt forbundet med hinanden.
Der arbejdes på at forbedre de miljømæssige resultater af ECB's egne operationer og ikke-monetære politiske porteføljer
I marts 2023 begyndte ECB at offentliggøre sine årlige klimarelaterede finansielle oplysninger om sine ikke-pengepolitiske porteføljer i tillæg til sin årlige miljøredegørelse, og tilsammen giver disse et overblik over ECB's egne operationelle miljøpåvirkninger og CO2-aftrykket fra dens finansierede udledninger samt de dertil relaterede mål.[97] Opdaterede data om ECB's miljømæssige resultater i 2023 bliver tilgængelige i løbet af 2024.
I 2023 fortsatte ECB med at gøre fremskridt med at udvikle og implementere innovative løsninger, der øger effektiviteten i processerne. Digitale løsninger, herunder kunstig intelligens (AI), maskinlæring, robotter og chatbots, er blevet implementeret i hele organisationen.
På centralbanksiden blev AI anvendt af ECB til at styrke forståelsen af prissætningsadfærd og inflationsdynamik i EU. Webscraping og maskinlæring blev anvendt til at samle en enorm mængde realtidsdata om individuelle produktpriser.[98] På banktilsynssiden har SupTech-programmet, der blev lanceret i 2019, leveret 14 værktøjer, der hjælper tilsynsmyndighederne med at indsamle og analysere store mængder kvantitative og kvalitative data, automatisere processer, forbedre samarbejdet og bruge kunstig intelligens til at fremskynde og skærpe tilsynsanalyser.[99]
Endelig fremmer direktionen i høj grad innovation. I februar 2023 deltog direktionsmedlemmerne for første gang i et innovationsforum med et fysisk "markedspladslignende" format samt live og interaktive demonstrationer fra et udvalg af ECB's store innovationsprojekter.
Mit karriereforløb i ECB har været særdeles udviklende. Det begyndte med et spring ud i det uvisse, med et nyt job i et nyt land. Jeg kom til ECB som ung forskningsanalytiker i den stadig voksende Statistikafdeling, da ECB endnu befandt sig i overgangsfasen. Med kun et par hundrede ansatte havde ECB brug for "alle mand på dæk", så vi jonglerede flere roller. En typisk dag var varieret: Jeg diskuterede krav med politiske områder, designede statistiske rammer, programmerede kode og udarbejdede til tider også taler. De institutionelle politikker var stadig i deres vorden, så det var fantastisk at se, at mine kreative løsninger ofte hurtigt blev implementeret.
Efterhånden som ECB modnedes, åbnede der sig muligheder for faglig vækst. Jeg arbejdede på flere forskellige områder inden for statistik og fik mulighed for at styrke min ekspertise og opbygge anciennitet. Et særligt mindeværdigt ansvarsområde var at stå i spidsen for landebesøg hos vores modparters nationale centralbanker og kompetente nationale myndigheder for at styrke relationerne og yde rådgivning til deres rapporteringsforberedelser som nye medlemmer i euroområdet.
Jeg sidder nu i det nyoprettede Datakontor, som har til formål at optimere institutionel datahåndtering (herunder på områder såsom kunstig intelligens) og har Chief Data Officer som overordnet. Jeg bidrager også til Diversity and Inclusion Forum. Det er tværgående roller, og det er tilfredsstillende at arbejde med forskellige grupper og være med til at udforme og påvirke ECB's overordnede politikker.
Der har været tilbageslag – der tænker jeg for eksempel på Brexit – som skabte usikkerhed i arbejdet her, men takket være et dynamisk miljø, motiverede kolleger og fortsatte udviklingsmuligheder er det i sidste ende triumferne, jeg husker bedst.
Jeg har levende minder om optakten til den ceremoni, der markerede indvielsen af ECB i juni 1998. Jeg var en del af et lille team af arrangører bag denne store begivenhed. Der var stor entusiasme og en følelse af kammeratskab i teamet. Og det var til trods for alle de organisatoriske udfordringer, der følger med, når man opretter en ny institution, som var nødt til hurtigt at finde sig til rette. I flere år efter nød jeg at være med til at organisere både offentlige events og personalearrangementer i ECB, i takt med at udvalget og omfanget af arrangementer blev ved med at vokse og udvikle sig.
Klip til i dag: Nu arbejder jeg i afdelingen Sprogtjenester, efter at jeg tog imod et internt mobilitetstilbud i 2016. Jeg tager mig af budgettering, indkøb og leverandørstyring i forbindelse med oversættelse og redigering og sikrer en passende dækning af alle EU's 24 officielle sprog. Disse støttefunktioner spiller en afgørende rolle, når det gælder om at hjælpe ECB med at kommunikere klart og effektivt til både eksperter og ikke-eksperter. Som det er tilfældet i hele ECB, bliver vi ved med at integrere de nyeste teknologier. Sammen med mine kolleger anvender jeg eksempelvis kunstig intelligens til at forbedre effektiviteten i vores processer.
Når jeg tænker tilbage på denne lange og spændende rejse, er jeg stolt over at have gjort mit for at etablere ECB som en institution i verdensklasse, der holder priserne stabile og sikrer et sikkert finansielt system for omkring 350 millioner mennesker i euroområdet. Jeg er også taknemmelig for at have haft mulighed for at udvikle mig fagligt og personligt i løbet af min karriere i ECB.
Ti år senere, da ECB blev vært for det uafhængige Europæiske Udvalg for Systemiske Risici (ESRB) i kølvandet på finanskrisen, fik jeg chancen for at prøve noget nyt. I starten af 2010 blev jeg bedt om at være projektleder på etableringen af ESRB. Et år senere blev jeg udnævnt til leder af ESRB's sekretariat. Siden da har jeg virkelig nydt hver eneste dag at arbejde for at bevare den finansielle sektors modstandsdygtighed i en bred institutionel ramme sammen med centralbankerne og tilsynsmyndighederne på europæisk og nationalt plan og haft glæde af en enestående gruppe af kolleger fra ECB og ESRB's medlemsinstitutioner.
Da jeg blev ansat ved Det Europæiske Monetære Institut i 1995, var jeg en af de første hundrede kolleger, der fik til opgave at forberede indførelsen af euroen som den fælles valuta i Europa. I 1998 lærte jeg hurtigt, hvordan ECB arbejder sammen med de nationale centralbanker. Jeg var umådeligt glad for at være med til at koordinere den overordnede test og at se, at de nyetablerede systemer fungerede godt, hvad enten det drejede sig om at udføre pengepolitiske operationer, gennemføre betalinger eller indsamle statistikker i hele Europa.
ECB's mål om at fremme intern mobilitet ansporede mig i mit arbejde inden for seks forskellige forretningsområder (Betalinger, IT, HR, Sekretariat, Statistik and Markeder). Dette gav mig mulighed for at få mere viden om centrale aspekter af centralbankvirksomhed og finpudse mine færdigheder inden for projektledelse, personaleledelse og lederskab. Jeg blev stimuleret af at blive eksponeret for forskellige perspektiver og tænkemåder, og jeg fik også opbygget varige netværk og venskaber i hele Europa.
Jeg er inspireret af ECB's mission og stolt over at have bidraget til, at initiativer inden for forandringsledelse er lykkedes, til gavn for Europa. Et eksempel er udrulningen af vores dokument- og sagsstyringssystem, som er nøglen til at kunne dele og distribuere information effektivt blandt kolleger i de nationale centralbanker og sikre ECB's institutionelle hukommelse.
I dag er jeg meget glad for at være ansvarlig for afdelingen for Finansielle Operationer. Jeg kan godt lide at være tæt på markederne og nyder blandingen af daglig drift og interessante projekter, der involverer samarbejde med mange forskellige ECB-forretningsområder, centralbanker og eksterne partnere. For nylig etablerede vi for Europa-Kommissionen tjenesteydelser vedrørende skat og relateret til det udbetalende organ.
I min fritid elsker jeg at læse, lave mad og vandre. Jeg er et aktivt medlem af ECB's vandreklub, som er en fantastisk mulighed for at møde kolleger uden for arbejdet og at komme ud i naturen i forskellige dele af Europa.